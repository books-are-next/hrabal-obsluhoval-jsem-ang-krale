<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Hotel Tichota">
    <meta name="apple-mobile-web-app-capable" content="yes">
    <title>Hotel Tichota</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Bohumil Hrabal: Obsluhoval jsem anglického krále">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Obsluhoval jsem anglického krále">
    <meta property="og:title" content="Obsluhoval jsem anglického krále">
    <meta property="og:type" content="book">
    <meta property="og:book:author" content="Bohumil Hrabal">
    <meta property="twitter:title" content="Bohumil Hrabal: Obsluhoval jsem anglického krále">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./obsluhoval_jsem_anglickeho_krale_005.html">
    <link rel="next" href="./obsluhoval_jsem_anglickeho_krale_007.html">
    <meta name="nb-order" content="2">
    <link rel="self" href="obsluhoval_jsem_anglickeho_krale_006.html">
    <meta name="nb-identifier" content="hrabal-obsluhoval-jsem-anglickeho-krale-530c49e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10925" data-nb-chars="61922">
    <nav role="doc-toc">
      <ul class="plain section">
        <li><a href="obsluhoval_jsem_anglickeho_krale_005.html">Sklenice grenadýny</a></li>
        <li><a href="obsluhoval_jsem_anglickeho_krale_006.html">Hotel Tichota</a></li>
        <li><a href="obsluhoval_jsem_anglickeho_krale_007.html">Obsluhoval jsem anglického krále</a></li>
        <li><a href="obsluhoval_jsem_anglickeho_krale_008.html">A hlavu jsem už nenašel</a></li>
        <li><a href="obsluhoval_jsem_anglickeho_krale_009.html">Kterak jsem se stal milionářem</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./obsluhoval_jsem_anglickeho_krale_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="13"><span class="idea" data-nb-ref-number="1" id="idea1" data-nb-words="2" data-nb-chars="13">Hotel Tichota</span></h1>
        <section>
          <p class="chunk" data-nb-ref-number="2" data-nb-words="6" data-nb-chars="34"><span class="idea" data-nb-ref-number="2" id="idea2" data-nb-words="6" data-nb-chars="34">Dávejte pozor, co&nbsp;vám teďka řeknu.</span></p>
          <p class="chunk" data-nb-ref-number="3" data-nb-words="4487" data-nb-chars="25237"><span class="idea" data-nb-ref-number="3" id="idea3" data-nb-words="4487" data-nb-chars="25237">Koupil jsem si&nbsp;vulkánový nový kufr a&nbsp;do toho kufru jsem složil nový frak, ten, který mi&nbsp;ušil ten krejčí z&nbsp;Pardubic na&nbsp;moji figurínu, sám jsem si&nbsp;byl pro ten frak a&nbsp;zástupce firmy opravdu nelhal. Změřil mi&nbsp;prsa, pokladl mne samými pásky z&nbsp;pergamenového papíru, popsal to&nbsp;všechno, když to&nbsp;změřil na&nbsp;mně, dal to&nbsp;do&nbsp;obálky a&nbsp;vzal si&nbsp;zálohu a&nbsp;já jsem si&nbsp;pak pro ten frak jel. A&nbsp;frak mi&nbsp;padl jako ulitý, ale já&nbsp;jsem nestál o&nbsp;ten frak, jako o&nbsp;to, kde je&nbsp;ta&nbsp;moje nafouknutá busta, to&nbsp;moje poprsí. A&nbsp;sám šéf, on&nbsp;byl taky tak malinký jako já, jako by&nbsp;pochopil, že&nbsp;se&nbsp;chci dostat vejš, než jsem teďka, pořád vejš, že&nbsp;mi&nbsp;na&nbsp;tom záleží, abych byl u&nbsp;stropu magacínu společnosti, tak mne tam odvedl. Bylo to&nbsp;ohromné. U&nbsp;stropu se&nbsp;vznášela poprsí generálů a&nbsp;velitelů pluku, poprsí předních herců, dokonce sám Hans Albers si&nbsp;dával šít svůj frak tady, taky byl tady u&nbsp;stropu, otevřeným oknem táhl průvan a&nbsp;ta poprsí se&nbsp;pohybovala jako obláčky, jako beránci na&nbsp;nebi, když táhne podzimní vítr, od&nbsp;každého poprsí visela tenounká nit, a&nbsp;na té&nbsp;niti byla jmenovka a&nbsp;adresa, a&nbsp;jak vál průvan, ty&nbsp;jmenovky vesele poskakovaly jako rybky chycené na&nbsp;udici, pak šéf ukázal a&nbsp;já jsem si&nbsp;přečetl svoji adresu, a&nbsp;stáhnul jsem svoje poprsí, opravdu, byl jsem maličký, skoro jsem se&nbsp;rozplakal, když jsem viděl poprsí generálporučíka vedle sebe, a&nbsp;poprsí pana hoteliéra Beránka, ale pak jsem se&nbsp;rozesmál, a&nbsp;byl jsem šťasten, do&nbsp;jaké společnosti jsem se&nbsp;dostal, šéf zatáhl za&nbsp;jednu šňůrku a&nbsp;řekl, že&nbsp;na&nbsp;tuhle figurínu šije fraky, že&nbsp;to&nbsp;je&nbsp;ministr vyučování a&nbsp;ještě menší že&nbsp;je&nbsp;tady ministr národní obrany. A&nbsp;to mi&nbsp;dodalo všechno takovou sílu, že&nbsp;jsem zaplatil ten můj frak a&nbsp;přidal jsem dvě stě korun, jako maličkou pozornost maličkého číšníka, který odchází z&nbsp;hotelu Zlatá Praha a&nbsp;jde do&nbsp;hotelu Tichota někde ve&nbsp;Stránčicích, kam mne dohodil pan obchodní zástupce třetí firmy na&nbsp;světě, firmy van Berkel, a&nbsp;já jsem se&nbsp;rozloučil a&nbsp;odejel jsem do&nbsp;Prahy, a&nbsp;s&nbsp;tím kufrem jsem pak vystoupil ve&nbsp;Stránčicích, bylo dopoledne a&nbsp;pořád pršelo, tady muselo pršet ne&nbsp;celou noc, ale několik dní, tolik bylo na&nbsp;silnici písku a&nbsp;bláta, a&nbsp;přes kopřivy, lebedu a&nbsp;lopuchy se&nbsp;hnal potok, vrchovatý a&nbsp;úplně béžový jako bílá káva, a&nbsp;já jsem stoupal tím blátem vzhůru, podle šipky Tichota hotel, a&nbsp;když jsem minul několik vilek s&nbsp;rozlomenými stromy, musel jsem se&nbsp;zasmát, protože v&nbsp;jedné té&nbsp;zahrádce stahovali rozčísnutý strom plný zrajících meruněk, plešatý majitel stahoval drátem rozlomenou korunu, kterou ze&nbsp;dvou stran přidržovaly dvě ženské, zavál pojednou takový vítr, že&nbsp;drát praskl a&nbsp;ženské neudržely tu&nbsp;korunu, která se&nbsp;rozčísla znovu a&nbsp;zavalila toho mužského i&nbsp;se štaflemi, celý byl zasypaný v&nbsp;pasti větví, z&nbsp;hlavy mu&nbsp;tekla krev, jak trny jej podrápaly, a&nbsp;větve tak spoutaly toho mužského, že&nbsp;ležel na&nbsp;zemi jak přibitý, ukřižovaný silnými větvemi, a&nbsp;já jsem stál u&nbsp;plotu, a&nbsp;ty ženské, když viděly svého muže, tak vypukly v&nbsp;ohromný smích, řvaly smíchy, zatímco ten mužský koulel očima a&nbsp;vykřikoval, vy&nbsp;kurvy, vy&nbsp;svině, počkejte, až&nbsp;se&nbsp;vyprostím, zabiju vás do&nbsp;země jako hřebík, ty&nbsp;ženské byly asi jeho dcery nebo manželka s&nbsp;dcerou, sundal jsem klobouček a&nbsp;povídám, jdu, občane, tudyma prosím do&nbsp;hotelu Tichota? A&nbsp;on mne poslal do&nbsp;prdele a&nbsp;casnoval sebou, ale nemohl vstát, bylo to&nbsp;krásné, ten muž zajatý a&nbsp;obsypaný zralými meruňkami, a&nbsp;ty dvě ženské se&nbsp;vysmály, teď zvedaly ty&nbsp;větve, aby se&nbsp;mohl ten mužský zvednout, teď se&nbsp;mu&nbsp;podařilo kleknout a&nbsp;vstát, první co&nbsp;udělal, že&nbsp;hned si&nbsp;nasadil rádiovku na&nbsp;holou hlavu, a&nbsp;já jsem raději kráčel, stoupal úvozem vzhůru, všiml jsem si, že&nbsp;cesta je&nbsp;asfaltovaná, s&nbsp;obrubníkem ze&nbsp;žulových kostiček, oddupával jsem z&nbsp;botiček bláto a&nbsp;žlutý jíl. A&nbsp;pak jsem vyšel na&nbsp;kopec, smekal jsem se, jednou jsem padl na&nbsp;koleno a&nbsp;přese mne táhla mračna, pak oblo­ha byla tak modrá jako čekanky pokácené přívalem podle cesty, a&nbsp;tam na&nbsp;kopci jsem uviděl ten hotel. Byl krásný jako v&nbsp;pohádce, jako nějaká čínská stavba, jako nějaká vila děsnýho pracháče v&nbsp;Tyrolích nebo někde na&nbsp;Riviéře, byl bílý s&nbsp;červenou, jako vlny stoupající střechou z&nbsp;prejzů, okenice ve&nbsp;všech třech patrech byly zelené se&nbsp;žaluziemi a&nbsp;každé patro bylo vždycky o&nbsp;trochu menší, až&nbsp;to&nbsp;poslední bylo jako krásný altánek, položený na&nbsp;vrcholku tý&nbsp;stavby, a&nbsp;ještě nad tím altánkem byla věžička jen ze&nbsp;samých zelených okenic, jakoby pozorovatelna, jako nějaká meteorologická stanice s&nbsp;přístroji uvnitř a&nbsp;venku s&nbsp;korouhvičkami, nad kterými se&nbsp;otáčel na&nbsp;špici červený kohout. A&nbsp;v&nbsp;každém patře byl u&nbsp;každého okna balkon a&nbsp;na ten balkon vedly dveře, které měly tak jako okna žaluzie, otevřené žaluziové dveře. A&nbsp;já jsem kráčel, a&nbsp;nikdo se&nbsp;nikde neobjevil, ani na&nbsp;cestě, ani v&nbsp;oknech, ani na&nbsp;balkoně, bylo ticho, jen vzduchem bylo slyšet vítr, který voněl a&nbsp;dal se&nbsp;jíst jako zmrzlina, jako šlehaný neviditelný sníh, skoro se&nbsp;dal jíst lžičkou, měl jsem dojem, že&nbsp;kdybych si&nbsp;k&nbsp;němu vzal housku nebo kousek chleba, že&nbsp;by&nbsp;se&nbsp;dal přikusovat ten vzduch, skoro jak mlíko. A&nbsp;vešel jsem už&nbsp;do&nbsp;brány, cestičky byly sypané pískem, který byl splavený deštěm, hustá tráva byla posečena a&nbsp;v&nbsp;kopkách, kráčel jsem mezi borovicemi, od&nbsp;kterých se&nbsp;neustále otevíral pohled na&nbsp;dlouhé louky, trávník byl čerstvě kosou sečený a&nbsp;hustý. A&nbsp;vchod do&nbsp;toho hotelu Tichota se&nbsp;takhle vzdouval do&nbsp;takového mostku, ze&nbsp;kterého se&nbsp;pak rovnou vcházelo zase do&nbsp;skleněných dveří, které měly ještě jedny dveře ze&nbsp;železných žaluzií, dveře rozložené na&nbsp;bílé zdi, jako paráda. A&nbsp;ten vjezd se&nbsp;vzdouval a&nbsp;byl lemovaný bílým zábradlím, pod kterým byla skalka, alpinum, a&nbsp;já jsem zaváhal, jestli jsem tady správně, a&nbsp;vůbec i&nbsp;když jsem v&nbsp;hotelu, jestli mne vezmou, jestli vůbec to&nbsp;všechno pan Walden vyjednal, jestli já, maličký číšník, se&nbsp;budu šéfovi panu Tichotovi hodit. A&nbsp;najednou jsem dostal strach. Nikdo nikde nebyl, nikde jsem neslyšel ani hlásek, a&nbsp;tak jsem se&nbsp;otočil a&nbsp;běžel jsem zahradou, ale ozval se&nbsp;pronikavý pískot, tak naléhavý, že&nbsp;jsem se&nbsp;zastavil, a&nbsp;ta píšťalka třikrát zapískala, jakože ty, ty, ty! A&nbsp;pak dlouze zapískala, že&nbsp;jsem se&nbsp;otočil, a&nbsp;pak ta&nbsp;píšťalka pískala krátce, jako by&nbsp;to&nbsp;bylo nějaký lano nebo provaz, který mne navíjel a&nbsp;táhl nazpátek až&nbsp;do&nbsp;skleněných dveří, kterými jsem vešel. A&nbsp;tu do&nbsp;mne skoro vjel tlustý pán, který seděl na&nbsp;kolečkové židli, který hnal obruče dlaněma a&nbsp;v&nbsp;tlusté hlavě měl zastrčenou píšťalku, a&nbsp;který teď držel oběma dlaněma obruče tak pevně, že&nbsp;se&nbsp;ten vozík zastavil, a&nbsp;jak se&nbsp;tak prudce zastavil, tak tlusťoch dostal převahu dopředu, tak tak že&nbsp;nevypadl, pouze se&nbsp;mu&nbsp;z&nbsp;pleše svezla černá paruka, takový příčesek, který si&nbsp;ten tlustý pán zase šoupl nazpátek do&nbsp;týla. A&nbsp;tak jsem se&nbsp;představil panu Tichotovi, a&nbsp;on se&nbsp;představil mně, a&nbsp;já jsem mu&nbsp;řekl o&nbsp;doporučení pana Waldena, toho reprezentanta, té&nbsp;kapacity firmy van Berkel, a&nbsp;pan Tichota řekl, že&nbsp;mě&nbsp;už&nbsp;od&nbsp;rána čeká, že&nbsp;ale nedoufal, protože tady byla průtrž mračen, a&nbsp;abych si&nbsp;jen šel odpočinout a&nbsp;pak se&nbsp;mu&nbsp;ukázal ve&nbsp;fraku, a&nbsp;že mi&nbsp;řekne, co&nbsp;ode mne žádá. A&nbsp;já jsem se&nbsp;nedíval, nechtěl dívat, ale oči mi&nbsp;to&nbsp;samo strhlo, to&nbsp;ohromné tělo v&nbsp;kolečkové židli, tak tlusté to&nbsp;všechno bylo jako reklama na&nbsp;pneumatiky značky Michelin, avšak pan Tichota, kterému patřilo tohle tělo, měl nějakou velikou radost, jezdil předsíní zdobenou parožím sem a&nbsp;tam a&nbsp;jako by&nbsp;pobíhal po&nbsp;nějaký louce, tak skotačil s&nbsp;tím vozíkem, se&nbsp;kterým uměl tak jezdit, skoro líp, než by&nbsp;chodil. A&nbsp;pan Tichota zapískal na&nbsp;píšťalku, ale zase tak nějak jinak, jako by&nbsp;ta&nbsp;píšťalka měla rejstříky, a&nbsp;po schodech seběhla pokojská v&nbsp;bílé zástěrce na&nbsp;černých šatech a&nbsp;pan Tichota řekl, Wando, to&nbsp;je&nbsp;náš druhý číšník, uveď ho&nbsp;do&nbsp;jeho pokoje… a&nbsp;Wanda se&nbsp;otočila a&nbsp;měla krásně rozpůlenou zadnici, a&nbsp;každým krokem se&nbsp;vždycky v&nbsp;protinoze ta&nbsp;půlka vzdula, a&nbsp;měla vlasy vyčesané do&nbsp;vřetene černé koudele, a&nbsp;já jsem byl tím jejím účesem ještě menší, ale umiňoval jsem si, že&nbsp;si&nbsp;na&nbsp;tuhle pokojskou našetřím a&nbsp;že bude moje, květinami jí&nbsp;obložím ty&nbsp;její prsy, tu&nbsp;její zadnici, vzpomínka na&nbsp;peníze mi&nbsp;dodala sílu, kterou jsem vždycky ztrácel, když jsem viděl něco krásného, obzvláště krásnou ženskou, ale ona, ta&nbsp;číšnice, mne nevedla do&nbsp;patra, to&nbsp;jsme vyšli na&nbsp;takové plató, abychom naopak sklouzli po&nbsp;schodech na&nbsp;dvůr, a&nbsp;tam jsem to&nbsp;teprve viděl. Tady byla kuchyně a&nbsp;dvě bílé čepice kuchařů, a&nbsp;slyšel jsem práci nožů a&nbsp;veselý smích, a&nbsp;k&nbsp;oknu se&nbsp;blížily dvě mastné tváře a&nbsp;veliké oči, pak zase smích, který se&nbsp;vzdaloval, tak jak jsem pospíchal s&nbsp;kufrem, který jsem nesl nejvýš, jak jsem mohl, abych tak nahradil tu&nbsp;svoji maličkou postavu, když nic nepomohly dvojité podrážky, jedině snad to, že&nbsp;jsem nosil hlavu tak vzhůru, abych měl vytáhlý krk, a&nbsp;přešli jsme dvůr a&nbsp;tam bylo stavení a&nbsp;já jsem byl zklamán, v&nbsp;hotelu Zlatá Praha jsem bydlil tak jako hotelový host, ale tady jsem bydlil v&nbsp;pokojíku pro podomka, Wanda mi&nbsp;ukázala skříň, otevřela ji, otočila kohoutkem a&nbsp;tekla do&nbsp;umývadla voda, odhodila přikrývku a&nbsp;ukázala mi, že&nbsp;je&nbsp;čistě povlečená postel, pak se&nbsp;na&nbsp;mne shora usmála a&nbsp;odcházela a&nbsp;zase, jak kráčela přes dvůr, viděl jsem oknem, nemohla udělat ani jediný krok, který by&nbsp;nebyl sledován, viděn, nemohla si&nbsp;ta&nbsp;pokojská dopřát, ani aby se&nbsp;někde poškrábala… aby šla jen tak, aby si&nbsp;protáhla prstama chřípí, musela tady chodit pořád jako na&nbsp;divadle, jako v&nbsp;nějakém zaskleném obchodě, to&nbsp;u&nbsp;nás, když jsem šel nakoupit květiny, tak jak jsem se&nbsp;vracel, dělala děvčata aranžérky výlohu u&nbsp;Katzů, přibíjela hřebíčky látku, a&nbsp;tak jak lezla po&nbsp;čtyřech za&nbsp;sebou a&nbsp;jedna měla kladívko a&nbsp;přibíjela ten zřasený ševiot a&nbsp;manšestr, a&nbsp;když jí&nbsp;došel hřebíček, tak sáhla a&nbsp;z&nbsp;pusy té&nbsp;aranžérky za&nbsp;ní&nbsp;vzala hřebíček a&nbsp;přitloukla další zřasení, a&nbsp;tak pořád z&nbsp;pusy té&nbsp;druhé vytahovala hřebíček další a&nbsp;další, plnou pusu cveklícků měla ta&nbsp;dívčina, asi se&nbsp;tak bavily v&nbsp;té výkladní skříni, a&nbsp;já jsem stál a&nbsp;držel jsem košík plný mečíků, a&nbsp;na zemi jsem měl druhý koš plný margaretek, a&nbsp;díval jsem se&nbsp;na&nbsp;ty&nbsp;aranžující holky, lezly po&nbsp;čtyřech a&nbsp;bylo dopoledne a&nbsp;plno lidí, a&nbsp;ty holky asi zapomenuly, že&nbsp;jsou ve&nbsp;výkladní skříni, každou chvíli se&nbsp;poškrábaly v&nbsp;zadnici nebo tam někde, a&nbsp;pak zase po&nbsp;čtyřech lezly k&nbsp;okenní tabuli, s&nbsp;kladívkem a&nbsp;v&nbsp;papučkách, a&nbsp;smály se, až&nbsp;slzely, a&nbsp;ta jedna vyprskla a&nbsp;z&nbsp;úst jí&nbsp;vyletěly hřebíčky a&nbsp;na čtyřech se&nbsp;řehtaly a&nbsp;vrčely na&nbsp;sebe z&nbsp;bujnosti holčičí jako psi, a&nbsp;blůzičky jim odstávaly a&nbsp;bylo jim vidět na&nbsp;prsa, a&nbsp;ty prsy, jak byly na&nbsp;čtyřech, se&nbsp;houpaly sem a&nbsp;tam, jak se&nbsp;pohybovaly ty&nbsp;holky šťastným smíchem, a&nbsp;kolem mne už&nbsp;bylo tolik lidí a&nbsp;zírali na&nbsp;ty&nbsp;čtyři houpající se&nbsp;prsy jako zvony na&nbsp;hlavním výstřihu věže, a&nbsp;pak se&nbsp;jedna podívala na&nbsp;ty&nbsp;lidi, zvážněla a&nbsp;takhle zahnula paži a&nbsp;začervenala se, a&nbsp;ta druhá, když vyplavala ze&nbsp;slzí smíchu, ta&nbsp;první jí&nbsp;ukázala na&nbsp;shromáždění před firmou Katz, tak se&nbsp;polekala, že&nbsp;jak si&nbsp;přitiskla loket na&nbsp;blůzičku, tak se&nbsp;zvrátila a&nbsp;padla na&nbsp;záda a&nbsp;nohy se&nbsp;jí&nbsp;rozevřely a&nbsp;bylo vidět všechno, i&nbsp;když skryté v&nbsp;krajkových moderních kalhotkách, a&nbsp;jak se&nbsp;lidi smáli, tak tady tímhle viděním zvážněli, a&nbsp;odcházeli jedni, a&nbsp;druzí tam stáli a&nbsp;zírali tam pořád, i&nbsp;když už&nbsp;dávno bylo po&nbsp;polednách a&nbsp;dávno už&nbsp;aranžérky byly na&nbsp;obědě U&nbsp;Zlaté Prahy, u&nbsp;nás, a&nbsp;tak zasažení krásou těch aranžérek stáli tam, i&nbsp;když už&nbsp;příručí stáhli roletu, tak dovede krása holčičího těla zasáhnout některého z&nbsp;lidí… A&nbsp;já jsem seděl a&nbsp;vyzouval jsem si&nbsp;zablácené boty, a&nbsp;pak kalhoty, otevřel jsem kufr, abych vyvěsil frak, a&nbsp;tak nějak se&nbsp;mi&nbsp;zastesklo po&nbsp;tom mém hotelu U&nbsp;Zlatého města Prahy, po&nbsp;Rajských, pořád jsem jen viděl kolem sebe město z&nbsp;kamení a&nbsp;spousty lidí, plná náměstí, z&nbsp;přírody jsem viděl za&nbsp;ty&nbsp;tři roky jen ty&nbsp;květiny, pro které jsem denně chodil, a&nbsp;parčík, a&nbsp;ty okvětní lístky květin, kterými jsem obkládal slečnám U&nbsp;Rajských nahá břicha, a&nbsp;tak jak jsem vzal frak, tak jsem si&nbsp;najednou uvědomil, kdo to&nbsp;byl ten můj šéf? Viděl jsem ho&nbsp;za&nbsp;ty&nbsp;tři roky v&nbsp;takovém protlaku, takový vývar se&nbsp;mi&nbsp;z&nbsp;něj a&nbsp;jeho paní objevil, vlastně ten můj šéf byl ještě menší než já, a&nbsp;taky tak jako já&nbsp;věřil na&nbsp;peníze, za&nbsp;peníze míval krásné slečny nejen U&nbsp;Rajských, ale jezdil, vlastně utíkal za&nbsp;nimi své paní až&nbsp;do&nbsp;Bratislavy, do&nbsp;Brna, říkali o&nbsp;něm, že&nbsp;vždycky, než jej paní našla, tak stačil utratit několik tisíc, že&nbsp;vždycky, než začal ten svůj flámeček, tak do&nbsp;kapsičky u&nbsp;vesty si&nbsp;zašpendlil peníze na&nbsp;zpáteční jízdenku a&nbsp;diškreci pro konduktéra, aby jej dopravil domů, a&nbsp;že byl tak maličký, že&nbsp;jej obvykle přinesl konduktér v&nbsp;náručí jak dítě, vždycky spícího, tak tímhle flámečkem se&nbsp;ještě více smrskl, týden byl maličký jako mořský koníček… ale za&nbsp;týden už&nbsp;to&nbsp;s&nbsp;ním zase hrálo, teď jsem si&nbsp;to&nbsp;uvědomil, že&nbsp;rád píval těžká vína, portské víno, vína alžírská, malaga, všechno pil s&nbsp;ohromnou vážností a&nbsp;děsně pomalu, takže se&nbsp;zdálo, že&nbsp;skoro nepije, za&nbsp;každým napitím tak nějak zkrásněl ten můj šéf, chvíli to&nbsp;podržel v&nbsp;ústech a&nbsp;pak to&nbsp;polkl, jako by&nbsp;nějaké jablko do&nbsp;sebe dostával, a&nbsp;po každém loku tiše prohlásil, je&nbsp;v&nbsp;tom saharské slunce… taky někdy se&nbsp;opil se&nbsp;stolní společností, to&nbsp;pak padl, a&nbsp;rozjaření jeho přátelé zavolali jeho paní, aby si&nbsp;šla sebrat svého manžela, a&nbsp;ona taky přišla, sjela výtahem ze&nbsp;třetího patra, kde měl šéf celé apartmá, klidně přišla, to&nbsp;nebyla její ostuda, naopak, vždycky se&nbsp;jí&nbsp;všichni klaněli, a&nbsp;tak jak můj šéf ležel pod stolem nebo seděl na&nbsp;židli a&nbsp;u&nbsp;stolu spal, paní jej vzala za&nbsp;límec kabátu, ze&nbsp;země jej hravě zdvihla, jako by&nbsp;to&nbsp;byl jen kabát, a&nbsp;když můj šéf seděl, tak jej zase strhla na&nbsp;zem, ale šéf nespadl, ona jej sebrala ze&nbsp;vzduchu, a&nbsp;tak jak jí&nbsp;ruka stačila, klidně a&nbsp;lehce jej nesla, táhla vzduchem, jako by&nbsp;opravdu byl jen kabát, a&nbsp;šéf se&nbsp;pravidelně probral, a&nbsp;takhle jen mával ručkou, jak mu&nbsp;dovolil vytažený kabát, a&nbsp;jeho paní energicky otevřela dveře výtahu a&nbsp;mého šéfa, tak jak jej držela, tak jej tam hodila, zarachotily ty&nbsp;jeho nohy, ale ona vstoupila za&nbsp;ním a&nbsp;stiskla výtah, viděli jsme zasklenými dveřmi, jak šéf leží na&nbsp;dně výtahu a&nbsp;nad ním stojí jeho paní a&nbsp;jako na&nbsp;nebe stoupají spolu do&nbsp;třetího patra. Vypravovali si&nbsp;štamgasti, že&nbsp;před léty, když můj šéf koupil tenhle hotel U&nbsp;Zlatého města Prahy, že&nbsp;jeho paní chodila mezi štamgasty, že&nbsp;tady dole byl takový literární salon, ze&nbsp;kterého zůstal vlastně jen básník a&nbsp;malíř Tonda Jódl, že&nbsp;se&nbsp;tady vedly debaty, že&nbsp;se&nbsp;četly knihy a&nbsp;dělalo i&nbsp;divadlo, ale že&nbsp;se&nbsp;vždycky paní šéfová hádala se&nbsp;svým mužem tak vášnivě, že&nbsp;skoro každých čtrnáct dní se&nbsp;spolu kvůli romantismu nebo realismu nebo kvůli Smetanovi a&nbsp;Janáčkovi tak pohádali, že&nbsp;se&nbsp;začali polejvat vínem a&nbsp;pak bít, a&nbsp;že šéf měl kokršpaněla, a&nbsp;šéfová měla foxteriéra, tak jak se&nbsp;kvůli literatuře jejich páni porvali, nevydrželi to&nbsp;ani ti&nbsp;psi a&nbsp;dorvali se&nbsp;taky až&nbsp;do&nbsp;krve… A&nbsp;pak se&nbsp;šéf a&nbsp;naše paní usmířili a&nbsp;šli na&nbsp;procházku podle potůčku za&nbsp;město, zavázané hlavy nebo ruce na&nbsp;kšandách a&nbsp;za nimi se&nbsp;šourali porafaný foxteriér a&nbsp;kokršpaněl, taky s&nbsp;flastry na&nbsp;pokousaných uších anebo jen tak, ale ještě se&nbsp;zasychajícími ranami po&nbsp;kousavé literární rvačce… a&nbsp;tak se&nbsp;pak všichni usmířili, aby za&nbsp;měsíc to&nbsp;začalo nanovo… to&nbsp;muselo být krásné, to&nbsp;bych chtěl vidět… A&nbsp;už jsem stál v&nbsp;zrcadle ve&nbsp;fraku, v&nbsp;tom novém fraku, v&nbsp;bílé košili škrobené a&nbsp;bílém motýlku, a&nbsp;když jsem si&nbsp;dal do&nbsp;kapsy nový vrták s&nbsp;niklovou střenkou a&nbsp;kombinovaný s&nbsp;nožíkem, slyšel jsem pískání píšťalky, a&nbsp;když jsem vyšel na&nbsp;dvůr, přeletěl mne stín, kdosi přeskočil přes plot, na&nbsp;hlavu se&nbsp;mi&nbsp;položily jako dva ženské prsy nějaké dvě látky nebo co, a&nbsp;přede mne dopadl číšník ve&nbsp;fraku, zvedl se, ty&nbsp;krovky jeho fraku se&nbsp;táhly vzduchem, ale on&nbsp;letěl dál namotáván na&nbsp;signál píšťalky. Kopl do&nbsp;dveří a&nbsp;houpací dveře se&nbsp;roztříštily a&nbsp;zavlnily za&nbsp;ním a&nbsp;utichly, a&nbsp;ve zmenšení zrcadlily dvůr a&nbsp;mou blížící se&nbsp;a&nbsp;pak do&nbsp;skleněných dveří vstupující postavu. Za&nbsp;čtrnáct dní jsem teprve přišel na&nbsp;to, pro koho je&nbsp;postaven tenhle hotel. Čtrnáct dní nevycházím z&nbsp;údivu, kam jsem se&nbsp;to&nbsp;dostal, a&nbsp;zda je&nbsp;to&nbsp;vůbec možné, takhle si&nbsp;žít. Za&nbsp;čtrnáct dní jsem vydělal už&nbsp;několik tisíc korun na&nbsp;diškrecích a&nbsp;můj plat, to&nbsp;bylo tak moje kapesné. Ale čtrnáct dní, i&nbsp;když jsem v&nbsp;pokojíčku sám a&nbsp;počítám si&nbsp;bankovky, já&nbsp;jak mám volno, tak si&nbsp;počítám peníze, přestože jsem sám, přesto mám pocit, že&nbsp;nejsem sám, že&nbsp;se&nbsp;pořád na&nbsp;mne někdo dívá, zrovna tak, jako ten samý pocit má&nbsp;vrchní Zdeněk, který už&nbsp;je&nbsp;zde dva roky, a&nbsp;je pořád připravený, aby přeskočil plot a&nbsp;na zapískání se&nbsp;co&nbsp;nejkratší cestou objevil v&nbsp;té naší restauraci. Ono vlastně tady celý den není co&nbsp;na&nbsp;práci. Když si&nbsp;uklidíme restauraci, a&nbsp;to netrvá dlouho, a&nbsp;když si&nbsp;připravíme sklenice a&nbsp;všechny příbory, a&nbsp;když vyměníme a&nbsp;zkontrolujeme zásobu ubrousků a&nbsp;ubrusů, jdu se&nbsp;Zdeňkem, který má&nbsp;klíč od&nbsp;sklepa, připravit nápoje, zkontrolovat, zda mám dost chlazeného šampaňského, třetinkové láhve exportního plzeňského piva, vynášíme koňak do&nbsp;přípravny, aby byly sdosta­tek šambrovány, a&nbsp;potom jdeme do&nbsp;zahrady, vlastně do&nbsp;parku, a&nbsp;tam si&nbsp;oblékáme zástěry a&nbsp;uhrabujeme cestičky, a&nbsp;pořád obnovujeme kupky sena, každých čtrnáct dní, ty&nbsp;staré kupky se&nbsp;odvezou a&nbsp;místo nich se&nbsp;přiveze čerstvě posečené, nebo užuž jako seno hotové kupky, které podle předem stanoveného plánu musíme dát na&nbsp;to&nbsp;místo, kde byly ty&nbsp;kupky staré. A&nbsp;pak uhrabujeme cestičky, ale zpravidla je&nbsp;uhrabu jenom já, Zdeněk, ten je&nbsp;pořád v&nbsp;okolních vilkách u&nbsp;nějakých schovanek, jak on&nbsp;říká, ale ony to&nbsp;nebudou schovanky, myslím, že&nbsp;to&nbsp;budou jeho milenky, buďto manželky, které jsou tady na&nbsp;letním bytě přes týden samy, anebo něčí dcery, které se&nbsp;připravují na&nbsp;nějaké státní zkoušky. A&nbsp;já uhrabuji písek a&nbsp;dívám se, jak zezadu skrz stromy nebo z&nbsp;volné louky vypadá ten náš hotel, který ve&nbsp;dne vypadá jako nějaký penzionát, pořád mám dojem, že&nbsp;z&nbsp;hlavních dveří se&nbsp;vyhrnou dívky nebo nějací mládenci s&nbsp;aktovkami, nebo že&nbsp;odtud vyjdou mladí muži v&nbsp;pletených svetrech a&nbsp;sluhové potáhnou za&nbsp;nimi golfové hole, nebo vyjde nějaký průmyslník a&nbsp;sluha vynese ven proutěné židle a&nbsp;stolek, a&nbsp;služky prostřou ubrusy a&nbsp;přiběhnou děti a&nbsp;začnou se&nbsp;lísat k&nbsp;tatínkovi, a&nbsp;pak přijde paní se&nbsp;slunečníkem, a&nbsp;zvolna si&nbsp;bude sundávat rukavičky a&nbsp;začne nalévat kávu, když se&nbsp;všichni usadí… ale za&nbsp;celý den nevyjde z&nbsp;těch dveří nikdo, nikdo do&nbsp;nich taky nevejde, a&nbsp;přesto pokojské uklízejí a&nbsp;každý den převlíkají deset pokojů a&nbsp;čistí prach, a&nbsp;přesto v&nbsp;kuchyni jsou přípravy jako na&nbsp;svatbu, tolik jídla a&nbsp;tolik chodů se&nbsp;připravuje pro nějakou velkou hostinu, jakou jsem já&nbsp;nikdy neviděl, ani jsem o&nbsp;ní neslýchal, a&nbsp;když, tak jedině ze&nbsp;šlechtických kruhů nebo z&nbsp;vyprávění vrchního z&nbsp;toho našeho hotelu U&nbsp;Zlatého města Prahy, který se&nbsp;plavil jako číšník první třídy luxusním parníkem Wilhelmine, a&nbsp;který se&nbsp;ale potopil, když vrchní zmeškal odplutí a&nbsp;když vlakem sjel přes celý Španělsko do&nbsp;Gibraltaru s&nbsp;krásnou Švédkou, se&nbsp;kterou zmeškal ten parník, tak ten parník se&nbsp;zatím potopil, tak to&nbsp;vyprávění o&nbsp;hostinách první třídy na&nbsp;luxusním parníku Wilhelmine se&nbsp;podobalo tak trochu tomu, co&nbsp;jsme servírovali tady v&nbsp;tom zastrčeném hotelu Tichota. A&nbsp;i když jsem měl důvod být spokojený, přesto jsem se&nbsp;často lekal. Třeba jsem uhrabal cestičku a&nbsp;dal jsem si&nbsp;lehátko až&nbsp;dozadu za&nbsp;stromy, ale jen jsem si&nbsp;lehl a&nbsp;jen jsem se&nbsp;zadíval na&nbsp;táhnoucí mračna, tady pořád pluly mraky, tak jen jsem si&nbsp;zdřímnul, už&nbsp;se&nbsp;ozvala píšťalka, jako by&nbsp;za&nbsp;mnou stál ten náš šéf, a&nbsp;já jsem musel nejkratší cestou běžet, a&nbsp;v&nbsp;trapu jsem si&nbsp;odvazoval zástěru, přeskočil plot, jako to&nbsp;dělal Zdeněk, a&nbsp;rovnou vběhnout do&nbsp;restaurace a&nbsp;tak se&nbsp;hlásit šéfovi, který pořád seděl v&nbsp;té kolečkové židli a&nbsp;jako vždy jej něco tlačilo, přehrnutá deka, kterou jsme mu&nbsp;museli urovnat, to&nbsp;jsme mu&nbsp;museli uvázat kolem břicha takový pás jako mají hasiči, pás s&nbsp;karabinkou, tak jako to&nbsp;měly dvě děti pana Radimského, mlynáře, ty&nbsp;dvě děti si&nbsp;hrály u&nbsp;náhonu, a&nbsp;na ostrohu ležel bernardýn, a&nbsp;když Harry nebo Vintíř, tak se&nbsp;jmenovaly ty&nbsp;děti, se&nbsp;přibatolily k&nbsp;náhonu, dříve než mohlo přijít v&nbsp;úvahu, že&nbsp;by&nbsp;spadly do&nbsp;vody, přišel ten bernardýn a&nbsp;vzal za&nbsp;ten kruh a&nbsp;odnesl Harryho nebo Vintíře mimo ten nebezpečný náhon, tak zrovna tak jsme zahákli za&nbsp;tu&nbsp;kramli a&nbsp;kladkou jsme vytáhli šéfa ne&nbsp;ke&nbsp;stropu, ale tak, aby mohl podjet vozík, a&nbsp;tam jsme ukázali šéfovi, kde by&nbsp;to&nbsp;tak mohlo být, a&nbsp;urovnali jsme deku nebo dali novou nebo ještě jednu, a&nbsp;zase jsme spustili šéfa do&nbsp;vozíčku, byl tak směšný, když visel ve&nbsp;vzduchu, tak nakloněný byl celý, že&nbsp;ta&nbsp;píšťalka, která mu&nbsp;visela na&nbsp;krku svisle, ukazovala úhel šéfova visení… a&nbsp;pak zase popojížděl sálem a&nbsp;pokojíky a&nbsp;pokoji, rovnal květiny, ten náš šéf měl děsnou zálibu v&nbsp;ženských pracích a&nbsp;vůbec všechny restaurační místnosti, ony to&nbsp;byly spíše pokoje, vypadaly jako měšťanské, nebo pokoje v&nbsp;malém zámku, všude byly záclony a&nbsp;asparágusy, každý den tu&nbsp;byly čerstvě nařezané růže a&nbsp;tulipány a&nbsp;všechno, co&nbsp;rok právě dal, a&nbsp;vždycky dostatek řezaného asparágusu, a&nbsp;šéf z&nbsp;nich sestavoval tak krásné vázy a&nbsp;tak dlouho je&nbsp;opravoval, to&nbsp;vždycky popojel, upravil, zase odjel a&nbsp;z&nbsp;dálky se&nbsp;díval nejen na&nbsp;ty&nbsp;květiny, ale jak to&nbsp;všechno ladí s&nbsp;okolím, a&nbsp;pokaždé musel dát pod ty&nbsp;vázy jinačí dečku. A&nbsp;když tak celé dopoledne se&nbsp;bavil vykrašlováním pokojů, dal se&nbsp;pak do&nbsp;úpravy jídelních stolů… a&nbsp;ty byly zpravidla jenom dva, a&nbsp;prostíralo se&nbsp;nejvýše pro dvanáct osob, a&nbsp;zase, zatímco jsme se&nbsp;Zdeňkem mlčky kladli na&nbsp;stůl všechny druhy talířů a&nbsp;vidliček a&nbsp;nožů, šéf, plný tichého nadšení, upravoval květinami prostředky stolů a&nbsp;kontroloval, zda v&nbsp;přípravně máme dostatek čerstvě nařezaných a&nbsp;ve vodě připravených asparágusových větviček a&nbsp;květů, kterými v&nbsp;poslední chvíli jsme vyzdobili jídelní ubrusy, těsně předtím, než hosté zasedli… A&nbsp;tak šéf, když opravdu zrušil, jak říkal, restaurační prostředí a&nbsp;vnesl do&nbsp;svého hotelu půvab biedermeierovské domácnosti, odjel s&nbsp;vozíkem až&nbsp;ke&nbsp;dveřím, kterými budou vstupovat naši hosté, a&nbsp;chvíli tak stál přede dveřmi, zády k&nbsp;hale a&nbsp;pokojům, čelem ke&nbsp;dveřím, tak se&nbsp;chvíli soustřeďoval, a&nbsp;když prudce otočil vozíkem a&nbsp;přijížděl, díval se, jako by&nbsp;byl cizí, jako by&nbsp;byl host, který tady ještě nebyl, a&nbsp;s&nbsp;údivem se&nbsp;rozhlížel halou, pak projížděl z&nbsp;pokoje do&nbsp;pokoje a&nbsp;díval se&nbsp;znalecky na&nbsp;všechny podrobnosti, na&nbsp;úpravu záclon, všechno jsme museli osvětlit, všechny žárovky musely plát ten večer, kdy skončily přípravy, a&nbsp;šéf byl v&nbsp;té chvíli krásný, jako by&nbsp;zapomenul, že&nbsp;váží sto šedesát kilogramů a&nbsp;že nemůže chodit, tak projel se&nbsp;s&nbsp;cizíma očima, pak ty&nbsp;oči odhodil a&nbsp;vzal si&nbsp;zase svoje, zamnul si&nbsp;ruce a&nbsp;zapískal zase tak nějak jinak, a&nbsp;já už&nbsp;věděl, že&nbsp;přiběhnou za&nbsp;chvíli dva kuchaři, kteří podají zprávu do&nbsp;nejmenších podrobností, jak je&nbsp;to&nbsp;s&nbsp;humry a&nbsp;ústřicemi, a&nbsp;jak dopadly nádivky à&nbsp;la Souwaroff, a&nbsp;jak je&nbsp;to&nbsp;se&nbsp;salpiconi. Když jsem byl třetí den tady, rozejel se&nbsp;a&nbsp;porazil vrchního kuchaře ten náš šéf, protože zjistil, že&nbsp;dal trochu kmínu na&nbsp;telecí medailon se&nbsp;žampiony… A&nbsp;pak jsme vzbudili podomka, obra, který celý den spal, a&nbsp;který snědl všechno, co&nbsp;zbylo po&nbsp;nočních hostinách, závratná kvanta porcí, celý mísy salátu, co&nbsp;jsme nemohli nikdy sníst ani my, ani pokojské, tak to&nbsp;všechno dojedl ten podomek, všechno, co&nbsp;zbylo v&nbsp;láhvích, dopil, a&nbsp;měl ohromnou sílu, tak ten si&nbsp;na&nbsp;noc oblékl zelenou zástěru a&nbsp;štípal dříví na&nbsp;osvětleném dvoře, nic jiného nedělal, než štípal dříví, melodickými údery sekery štípal, co&nbsp;zvečera nařezal, celou noc štípal, ovšem já&nbsp;jsem poznal a&nbsp;pak dobře slyšel, že&nbsp;štípal vždycky, když někdo k&nbsp;nám přijel, a&nbsp;k&nbsp;nám jezdila jen auta, diplomatická auta, skupiny aut, vždycky jen pozdě večer nebo v&nbsp;noci, a&nbsp;podomek štípal dříví, které vonělo, a&nbsp;podomek byl viděn a&nbsp;k&nbsp;vidění ze&nbsp;všech oken, a&nbsp;ten náš osvětlený dvůr a&nbsp;kolem dokola vyrovnané dříví, to&nbsp;dodávalo pocit jistoty, dvoumetrový chlap štípající dříví, mužský se&nbsp;sekerou, který jednou přizabil zloděje a&nbsp;tři tak zbil, že&nbsp;je&nbsp;sám odvezl na&nbsp;trakaři dolů na&nbsp;četnickou stanici, podomek, který když některé auto píchlo pneumatiku, tak zvedl přední nebo zadní osu a&nbsp;držel ji&nbsp;tak dlouho v&nbsp;rukách, až&nbsp;se&nbsp;vyměnilo kolo, podomek, jehož ale pravým úkolem bylo dekorativní štípání dříví na&nbsp;osvětleném dvoře, aby byl vidět od&nbsp;našich hostů, tak jako Labský vodopád, který se&nbsp;naplní a&nbsp;čeká, až&nbsp;průvodce přivede hosty, a&nbsp;pak na&nbsp;dané znamení se&nbsp;zdvihne stavidlo tam nahoře a&nbsp;diváci se&nbsp;kochají tím vodopádem. Tak to&nbsp;bylo i&nbsp;s&nbsp;naším podomkem. Ale abych dokreslil portrét toho našeho šéfa. Když jsem se&nbsp;třeba v&nbsp;zahradě opřel o&nbsp;strom a&nbsp;počítal bankovky, tu&nbsp;se&nbsp;ozvalo pískání, jako by&nbsp;to&nbsp;byl nějaký vševidoucí bůh ten náš šéf, i&nbsp;se Zdeňkem, když nás nikdo nemohl vidět, tak jsme si&nbsp;sedli nebo lehli do&nbsp;kupky sena a&nbsp;hned se&nbsp;ozvalo zapísknutí, to&nbsp;bylo jen takové varování, jedno písknutí, abychom pracovali dál a&nbsp;nelenošili, tak jsme pak vždycky dávali vedle sebe hrábě nebo motyčku nebo vidle, a&nbsp;lehli jsme si, a&nbsp;jak se&nbsp;zapískání ozvalo, rychle jsme se&nbsp;zvedli a&nbsp;kopali a&nbsp;hrabali, nosili na&nbsp;vidlích čechrané seno, a&nbsp;když bylo zase ticho, a&nbsp;jen jsme odložili vidle, zase se&nbsp;ozvalo to&nbsp;pískání, a&nbsp;tak jsme pak leželi a&nbsp;vleže jen tak hrabali, jen tak něco dělali vidlemi, jako by&nbsp;ty&nbsp;nástroje byly na&nbsp;neviditelných provázcích. A&nbsp;Zdeněk mi&nbsp;vypravoval, že&nbsp;šéf, když je&nbsp;takhle chladno, tak je&nbsp;jako rybička ve&nbsp;vodě, že&nbsp;horší je, když přijdou horka, tak se&nbsp;skoro roztéká, nemůže jezdit, kde by&nbsp;chtěl, tak pořád musí být v&nbsp;pokoji s&nbsp;nízkou temperaturou, v&nbsp;takový ledničce… ale pořád o&nbsp;všem ví, a&nbsp;všechno vidí, i&nbsp;to, co&nbsp;vidět nemůže, jako by&nbsp;na&nbsp;každém stromě, jako by&nbsp;v&nbsp;každém koutě, za&nbsp;každou záclonou, na&nbsp;každé větvi měl fízla… je&nbsp;to&nbsp;dědičný, řekl mi&nbsp;Zdeněk, a&nbsp;rozvalil se&nbsp;v&nbsp;lehátku, jeho táta měl hospodu někde v&nbsp;Podkrkonoší, ten měl sto šedesát kilo taky, a&nbsp;když přišlo teplo, tak se&nbsp;musel odstěhovat do&nbsp;sklepa, tam měl postel a&nbsp;tak čepoval pivo a&nbsp;kořalky, aby se&nbsp;neroztekl, jináč by&nbsp;se&nbsp;v&nbsp;tom letním hicu roztekl jako máslo, víš?</span></p>
          <p class="chunk" data-nb-ref-number="4" data-nb-words="304" data-nb-chars="1699"><span class="idea" data-nb-ref-number="4" id="idea4" data-nb-words="304" data-nb-chars="1699">A&nbsp;pak jsme se&nbsp;zvedli a&nbsp;šli jsme nazdařbůh cestičkou, kterou já&nbsp;jsem nikdy nešel, mysleli jsme na&nbsp;tatínka našeho šéfa, jak ve&nbsp;vesnické hospodě se&nbsp;dobrácky na&nbsp;léto odstěhoval do&nbsp;sklepa, aby nedopadl jako máslo, jak tam točil pivo, jak tam spal, a&nbsp;ta cestička nás dovedla mezi tři stříbrné smrky, a&nbsp;já jsem zůstal stát, skoro jsem se&nbsp;polekal. Zdeněk se&nbsp;polekal ještě víc a&nbsp;vzal mi&nbsp;za&nbsp;rukáv a&nbsp;zabreptal, no&nbsp;tohle… a&nbsp;před námi stál malinký domeček, taková perníková chaloupka, jako na&nbsp;nějakém divadle byl ten domek, došli jsme až&nbsp;k&nbsp;němu a&nbsp;před ním byla malinká lavička a&nbsp;okénko bylo tak maličké jak od&nbsp;komůrky u&nbsp;vesnické chalupy a&nbsp;dveře na&nbsp;kliku jako do&nbsp;sklepa, kdybychom tam chtěli vejít, tak i&nbsp;já bych se&nbsp;musel sehnout, ale dveře byly zavřené… a&nbsp;tak jsme se&nbsp;zastavili a&nbsp;dívali jsme se&nbsp;okýnkem, a&nbsp;dívali jsme se&nbsp;tam pět minut a&nbsp;pak jsme se&nbsp;na&nbsp;sebe podívali a&nbsp;začali jsme se&nbsp;skoro bát, husí kůže mi&nbsp;běhala po&nbsp;rukách, tam v&nbsp;tom domečku bylo všechno přesně tak jako v&nbsp;jednom pokoji našeho hotelu, ten samý malinký stoleček, židličky, všechno jako pro děti, i&nbsp;ty samý záclony tam byly, i&nbsp;ten samý stolek na&nbsp;květiny, a&nbsp;na každé židličce seděla panenka nebo medvídek, na&nbsp;zdích byly dvě rechničky a&nbsp;na nich jakoby v&nbsp;krámě všelijaké dětské hračky, celá stěna plná hraček, bubínky a&nbsp;švihadla, všechno tak pečlivě srovnané, jako by&nbsp;chvíli před námi to&nbsp;někdo rovnal, jen pro nás narafičil, abychom se&nbsp;polekali nebo dojali… celá chaloupka se&nbsp;stovkou dětských hraček!… A&nbsp;najednou se&nbsp;ozvalo pískání, ne&nbsp;to&nbsp;varovné, abychom dělali, abychom neleželi, ale pískání ve&nbsp;stavu nouze, kterým šéf nás svolává, a&nbsp;rozběhli jsme se&nbsp;a&nbsp;běželi jsme, vzali jsme to&nbsp;přes louku a&nbsp;urousaní jsme odbočkou jeden za&nbsp;druhým přeskočili plot…</span></p>
          <p class="chunk" data-nb-ref-number="5" data-nb-words="1313" data-nb-chars="7486"><span class="idea" data-nb-ref-number="5" id="idea5" data-nb-words="1313" data-nb-chars="7486">Tak každý večer hotelu Tichota byl těhotný očekáváním až&nbsp;k&nbsp;prasknutí. Nikdo nešel, žádné auto nepřijíždělo, a&nbsp;přesto celý hotel byl připravený jako nějaký orchestrion, do&nbsp;kterého najednou někdo hodí korunu a&nbsp;on začne hrát, byl ten hotel jako kapela, dirigent má&nbsp;zdviženou taktovku, všichni hráči jsou v&nbsp;pohotovosti a&nbsp;soustředění, ale ta&nbsp;taktovka takt zatím nedává… A&nbsp;nesměli jsme si&nbsp;ani sednout, ani spolehnout, buďto něco urovnávat nebo stát lehce opřeni o&nbsp;odkládací stoleček, dokonce i&nbsp;podomek stál v&nbsp;předklonu na&nbsp;osvětleném dvoře nad špalkem a&nbsp;v&nbsp;ruce držel sekeru, ve&nbsp;druhé poleno a&nbsp;taky čekal na&nbsp;znamení, aby jeho sekyra melodicky spustila a&nbsp;celý ten hotel by&nbsp;se&nbsp;dal do&nbsp;pohybu, tak jako ve&nbsp;střelnici, která má&nbsp;natažená péra, ale nikdo nepřichází, aby pak najednou, když hosté přišli, nabili do&nbsp;vzduchovky broky a&nbsp;zasáhli do&nbsp;terče, každý ten obrazec vystříhaný a&nbsp;namalovaný do&nbsp;plechu a&nbsp;skloubený šteflíčky, a&nbsp;mechanismy začaly pracovat, teď a&nbsp;zítra, zrovna tak jako včera, jenom když někdo se&nbsp;strefil do&nbsp;černého terče. Taky mi&nbsp;to&nbsp;připomínalo skutečnou pohádku o&nbsp;Šípkové Růžence, jak všichni ztuhli v&nbsp;té situaci, ve&nbsp;které je&nbsp;zastihla kletba, aby dotknutím se&nbsp;kouzelného proutku všechny pohyby načaté se&nbsp;dokončily nebo vznikající začaly. A&nbsp;taky tak se&nbsp;najednou ozvalo v&nbsp;dáli auto, a&nbsp;šéf sedící v&nbsp;kolečkové židli u&nbsp;okna dal znamení kapesníkem a&nbsp;Zdeněk hodil minci do&nbsp;hracího automatu, a&nbsp;ten začal břinkat Harlekýnovy miliony, ten ariston nebo orchestrion byl obložený peřinkami a&nbsp;filcovými stěnami, zdálo se, že&nbsp;hraje odněkud z&nbsp;jiného podniku, a&nbsp;podomek spustil sekeru a&nbsp;vypadal unavený, shrbený, jako by&nbsp;štípal dříví už&nbsp;od&nbsp;poledne, a&nbsp;já jsem si&nbsp;přehodil ubrousek přes rukáv a&nbsp;čekal, kdo bude ten náš první host? A&nbsp;vstoupil generál v&nbsp;generálském plášti s&nbsp;červenou podšívkou, ten jistě šije tuhle uniformu u&nbsp;té samé firmy jako já&nbsp;můj frak, ale tenhle generál byl nějaký smutný, za&nbsp;ním přišel jeho šofér, přinesl zlatou šavli, položil ji&nbsp;na&nbsp;stolek a&nbsp;zase odešel, ten generál prošel pokojíky, prohlédl si&nbsp;všechno a&nbsp;zamnul si&nbsp;ruce, pak se&nbsp;rozkročil, dal si&nbsp;ruce dozadu a&nbsp;díval se&nbsp;na&nbsp;dvůr na&nbsp;našeho podomka, který tam štípal dříví, a&nbsp;zatím Zdeněk přinesl stříbrnou láhev na&nbsp;sekt a&nbsp;na jídelní stůl přinášel ústřice a&nbsp;mísy s&nbsp;krevetami a&nbsp;humry, a&nbsp;když se&nbsp;generál posadil, Zdeněk načal šampaňské, Henkell Trocken, nalil číši a&nbsp;generál řekl, jste mými hosty, a&nbsp;Zdeněk se&nbsp;uklonil a&nbsp;přinesl dvě sklenky a&nbsp;nalil je, generál se&nbsp;zvedl a&nbsp;srazil holínky a&nbsp;zvolal: „Prosit!“ a&nbsp;napil se, ale jen usrkl, vypili jsme naše sklenky do&nbsp;dna, a&nbsp;generál se&nbsp;ušklíbl a&nbsp;otřásl se&nbsp;a&nbsp;pln odporu odprskl: „Fujtajbl, tohle já&nbsp;nemůžu pít!“ a&nbsp;pak si&nbsp;vzal ústřici na&nbsp;talířek, zvedl hlavu a&nbsp;jeho hltavá ústa vsrkla křehké plží masíčko pokapané citronem, a&nbsp;zase jako by&nbsp;pojedl s&nbsp;chutí, ale otřásl se&nbsp;a&nbsp;frčel odporem, až&nbsp;slzel. A&nbsp;vrátil se, dopil sklenku šampaňského, a&nbsp;když ji&nbsp;dopil, křičel: „Áááá, tohle nemůžu ale vůbec pít!“ a&nbsp;procházel se&nbsp;z&nbsp;pokoje do&nbsp;pokoje, a&nbsp;kdykoliv se&nbsp;vrátil, vzal si&nbsp;z&nbsp;připravených mís tu&nbsp;kousek krevety, tu&nbsp;lupen salátu, tu&nbsp;si&nbsp;vzal salpiconi, a&nbsp;pokaždé jsem se&nbsp;polekal, protože generál křičel odporem a&nbsp;odprskával, fujtajksl, to&nbsp;se&nbsp;nedá jíst!, a&nbsp;zase se&nbsp;vrátil a&nbsp;nastavil sklenku a&nbsp;dal si&nbsp;nalít, a&nbsp;ptal se&nbsp;Zdeňka a&nbsp;Zdeněk se&nbsp;ukláněl a&nbsp;vykládal o&nbsp;Veuve Clicquot a&nbsp;vůbec o&nbsp;šampaňském, on&nbsp;však že&nbsp;považuje za&nbsp;nejlepší to, co&nbsp;nabídl, Henkell Trocken, a&nbsp;generál povzbuzen se&nbsp;napil, ale vyprskl, pak dopil a&nbsp;zase se&nbsp;šel podívat na&nbsp;dvůr, všechno v&nbsp;tmách, jen na&nbsp;dvoře ozářený podomek a&nbsp;jeho práce, a&nbsp;ozářené zdi docela pokryté borovými polínky. A&nbsp;šéf jezdil neslyšně, přijížděl jen, ukláněl se&nbsp;a&nbsp;zase odjížděl, generál se&nbsp;dostával do&nbsp;dobré nálady, jako by&nbsp;ten odpor k&nbsp;jídlu a&nbsp;pití se&nbsp;zlomil, podpořil mu&nbsp;chuť. Pak přešel na&nbsp;láhev koňaku a&nbsp;vypil celou lahvičku armaňaku, a&nbsp;po každém napití ze&nbsp;sklenky se&nbsp;ušklíbal a&nbsp;klel děsně a&nbsp;prskal střídavě česky a&nbsp;německy: „Diesen Schnaps kann man nicht trinken!“ A&nbsp;zrovna tak s&nbsp;francouzskými specialitami, po&nbsp;každém soustu se&nbsp;zdálo, že&nbsp;se&nbsp;ten generál pozvrací, zapřísahal se, že&nbsp;už&nbsp;si&nbsp;nevezme ani sousto, nenapije se&nbsp;ani hlt, obořil se&nbsp;na&nbsp;vrchního a&nbsp;i&nbsp;na mne, co&nbsp;mi&nbsp;to&nbsp;dáváte? vy&nbsp;mne chcete otrávit, vy&nbsp;si&nbsp;přejete, lotři, abych umřel!, ale tak vypil ještě jednu láhev armaňaku, a&nbsp;Zdeněk mu&nbsp;držel přednášku, proč nejlepší koňak se&nbsp;jmenuje armagnac a&nbsp;ne cognac, že&nbsp;to&nbsp;je&nbsp;brandy, protože koňak jest jen v&nbsp;tom kraji, který se&nbsp;jmenuje Koňak, takže třeba lepší koňak jen o&nbsp;dva kilometry od&nbsp;hranic kraje Koňaku, už&nbsp;se&nbsp;to&nbsp;nesmí jmenovat koňak, ale brandy, a&nbsp;ve tři hodiny ráno, když generál věštil, že&nbsp;nevydrží, že&nbsp;ve&nbsp;dvě jsme jej zabili tím, že&nbsp;jsme mu&nbsp;nabídli jablko, ve&nbsp;tři hodiny snědl už&nbsp;a&nbsp;vypil toho generál tolik, že&nbsp;by&nbsp;to&nbsp;bylo pro společnost pěti lidí, a&nbsp;přesto pořád naříkal, že&nbsp;mu&nbsp;nebere, že&nbsp;asi přechodil rakovinu a&nbsp;v&nbsp;nejlepším případě žaludeční vředy, že&nbsp;má&nbsp;pryč játra a&nbsp;určitě ledvinový písek, a&nbsp;tak ve&nbsp;tři hodiny k&nbsp;ránu začal být opilý a&nbsp;vytáhl služební pistoli a&nbsp;sestřelil sklenku stojící na&nbsp;okně, a&nbsp;prostřelil okno, ale šéf přijel tiše na&nbsp;gumových kolečkách, smál se&nbsp;a&nbsp;gratuloval, a&nbsp;přál si, aby na&nbsp;šéfovo štěstí se&nbsp;generál pokusil sestřelit broušenou skleněnou slzičku z&nbsp;benátského lustříku, a&nbsp;řekl, že&nbsp;poslední veliký výkon viděl tady: kníže Schwarzen­berg vyhodil pětikorunu a&nbsp;trefil ji&nbsp;z&nbsp;lovecké kulovnice těsně, když padala na&nbsp;stůl… A&nbsp;šéf odejel, a&nbsp;vzal ukazovátko a&nbsp;nad krbem ukázal otvor, kterým proklouzla smeknutá kulka po&nbsp;stříbrné pětikoruně. Generál se&nbsp;ale specializoval na&nbsp;štamprlata, střílel a&nbsp;nikdo se&nbsp;nad tím nepohoršoval, a&nbsp;když prostřelil okno a&nbsp;kulka hvízdla nad sehnutým podomkem, který pořád štípal dříví, podomek si&nbsp;jen protřepal ucho a&nbsp;pokračoval ve&nbsp;své práci dál… Pak generál si&nbsp;dal tureckou kávu a&nbsp;zase si&nbsp;dával ruku na&nbsp;srdce, a&nbsp;tvrdil, že&nbsp;tuhle kávu vůbec nesmí pít, a&nbsp;dal si&nbsp;ještě jednu tu&nbsp;kávu a&nbsp;pak prohlásil, že&nbsp;kdyby byl tak pečený poularde, na&nbsp;to&nbsp;že&nbsp;by&nbsp;měl chuť před smrtí… a&nbsp;šéf se&nbsp;uklonil a&nbsp;zapískal, přiběhl za&nbsp;chvíli kuchař, svěží a&nbsp;v&nbsp;bílé čepici a&nbsp;přinesl celý pekáč a&nbsp;generál, když viděl toho kohouta, sundal hazuku, rozepnul si&nbsp;košili a&nbsp;tak teskně začal, že&nbsp;nesmí kuřecí jíst, a&nbsp;vzal a&nbsp;roztrhl toho kohouta a&nbsp;jedl a&nbsp;pokaždé naříkal nad svým zdravotním stavem, že&nbsp;se&nbsp;nesmí přejídat, že&nbsp;něco tak odporného nejedl, a&nbsp;Zdeněk mu&nbsp;řekl, že&nbsp;ve&nbsp;Španělsku se&nbsp;podává ke&nbsp;kuřatům šampaňské, že&nbsp;tady by&nbsp;byla dobrá La&nbsp;Gorduña, a&nbsp;generál přikývl, a&nbsp;pak upíjel a&nbsp;zakusoval kuře a&nbsp;pokaždé nadával a&nbsp;šklebil se&nbsp;při každém soustu a&nbsp;hltu, že&nbsp;diese Poularde, auch den Champagner kann man nicht trinken und essen… a&nbsp;ve čtyři hodiny, když se&nbsp;vynaříkal a&nbsp;vyjajkal, jako by&nbsp;z&nbsp;něj všechno spadlo, požádal o&nbsp;účet, vrchní mu&nbsp;jej přinesl, už&nbsp;všechno měl sepsáno, podal mu&nbsp;ten účet na&nbsp;talíři v&nbsp;ubrousku, ale musel generálovi přečíst tu&nbsp;útratu a&nbsp;hlavně, co&nbsp;všechno skutečně měl… a&nbsp;Zdeněk mu&nbsp;to&nbsp;řekl, položku za&nbsp;položkou, a&nbsp;generál se&nbsp;usmíval a&nbsp;usmíval čím dál víc, až&nbsp;se&nbsp;rozesmál a&nbsp;řehtal se&nbsp;a&nbsp;radoval se, docela střízlivý a&nbsp;zdravý, i&nbsp;kašel jej přešel, docela se&nbsp;i&nbsp;narovnal, pasoval se&nbsp;chvíli rameny do&nbsp;kabátce a&nbsp;zkrásnělý, s&nbsp;očima plnýma třpytu, poručil ještě udělat šoférovi balíček, platil šéfovi tisícikorunami, zaokrouhloval zásadně na&nbsp;tisíc korun, asi to&nbsp;tady bylo vůbec zvykem, a&nbsp;pak dal tisíc korun na&nbsp;střelbu a&nbsp;rozstřílený strop a&nbsp;okna a&nbsp;ptal se&nbsp;šéfa, dost? A&nbsp;šéf přikývnul, že&nbsp;dost. A&nbsp;já dostal tři sta tuzéru, a&nbsp;generál si&nbsp;hodil plášť červeným futrem přes záda, zvedl zlatou šavli, nasadil si&nbsp;monokl a&nbsp;odcházel, řinčely za&nbsp;ním jezdecké ostruhy, a&nbsp;jak tak šel, dovedl si&nbsp;botou odhazovat šavli tak šikovně, aby o&nbsp;ni nezapackal, aby se&nbsp;nesvalil…</span></p>
          <p class="chunk" data-nb-ref-number="6" data-nb-words="2042" data-nb-chars="11633"><span class="idea" data-nb-ref-number="6" id="idea6" data-nb-words="2042" data-nb-chars="11633">A&nbsp;ten generál přijel druhý den, ale ne&nbsp;už&nbsp;sám, ale s&nbsp;krásnými slečnami a&nbsp;nějakým tlustým básníkem a&nbsp;tentokrát se&nbsp;nestřílelo, ale hádali se&nbsp;tak hrozně o&nbsp;literaturu a&nbsp;nějaký básnický směry, že&nbsp;si&nbsp;prskali do&nbsp;tváří, a&nbsp;já jsem myslel, že&nbsp;generál toho básníka zastřelí, ale zase se&nbsp;zklidnili a&nbsp;začali se&nbsp;hádat o&nbsp;jednu spisovatelku, o&nbsp;který pořád říkali, že&nbsp;si&nbsp;plete vaginu s&nbsp;kalamářem, kdekdo si&nbsp;namáčí péro do&nbsp;jejího inkoustu, a&nbsp;pak skoro dvě hodiny pomlouvali jednoho spisovatele, o&nbsp;kterým tvrdil generál, že&nbsp;ten chlap, kdyby zacházel se&nbsp;svými texty tak, jako zachází s&nbsp;cizími vaginami, že&nbsp;by&nbsp;bylo dobře jak pro toho spisovatele, tak pro českou literaturu&nbsp;– a&nbsp;ten básník tvrdil opak, že&nbsp;to&nbsp;je&nbsp;skutečně spisovatel, o&nbsp;kterém se&nbsp;dá&nbsp;říci, že&nbsp;hned po&nbsp;bohu sice nejvíce tvořil Shakespeare, ale po&nbsp;Shakespearovi tvořil hned ten básník náš, o&nbsp;kterém vedli řeč, a&nbsp;bylo krásné, že&nbsp;šéf hned jak přijeli, tak musel poslat pro hudbu a&nbsp;ta hudba jim hrála v&nbsp;jednom kuse, a&nbsp;oni s&nbsp;těmi slečnami strašlivě pili a&nbsp;generál nejen nadával na&nbsp;každý doušek a&nbsp;každý kousek jídla, ale i&nbsp;hrozně kouřil a&nbsp;pokaždé, když si&nbsp;zapálil, dlouho kašlal a&nbsp;díval se&nbsp;na&nbsp;cigaretu a&nbsp;křičel, co&nbsp;to&nbsp;dávají za&nbsp;šmejd do&nbsp;těch egyptek? Ale hulil tak, že&nbsp;oharek svítil v&nbsp;příšeří… a&nbsp;hudba hrála a&nbsp;pila a&nbsp;taky bylo nápadný na&nbsp;těch dvou hostech, že&nbsp;pořád měli na&nbsp;klíně slečny, a&nbsp;každou chvíli vyšli nahoru na&nbsp;pokoj, a&nbsp;za čtvrt hodiny se&nbsp;vrátili a&nbsp;křičeli smíchem, jen generál, pokaždý když stoupal po&nbsp;schodech, držel ruku stoupající slečně mezi stehny a&nbsp;naříkal, kdepak, pro mě&nbsp;už&nbsp;láska nejni a&nbsp;potom, copak tohle jsou nějaký slečny? Ale stoupal a&nbsp;taky se&nbsp;vracel za&nbsp;čtvrt hodiny, a&nbsp;já jsem viděl, jak je&nbsp;ta&nbsp;slečna vděčná a&nbsp;zamilovaná a&nbsp;že dopadla zrovna tak jako včera ty&nbsp;dva armaňaky a&nbsp;ty láhve šampaňského Henkell Trocken a&nbsp;La Gorduña, a&nbsp;zase se&nbsp;bavili o&nbsp;smrti poetismu a&nbsp;o&nbsp;novém směru surrealismu, který jde do&nbsp;druhé fáze, a&nbsp;o&nbsp;angažovaném umění a&nbsp;umění čistém, a&nbsp;tak zase na&nbsp;sebe řvali, že&nbsp;minula půlnoc, a&nbsp;ty slečny pořád neměly dost šampaňského a&nbsp;jídla, jako by&nbsp;pořád to&nbsp;jídlo do&nbsp;nich dával a&nbsp;zase vyndával, takový měly velký hlad… a&nbsp;pak hudebníci řekli, že&nbsp;už&nbsp;je&nbsp;konec a&nbsp;že musí jít domů, že&nbsp;už&nbsp;nebudou hrát, a&nbsp;ten básník vzal nůžky a&nbsp;odstřihl zlatý vyznamenání z&nbsp;kabátce generála a&nbsp;hodil ho&nbsp;muzikantům, a&nbsp;ti zase hráli dál, byli to&nbsp;nějaký cikáni nebo Maďaři, a&nbsp;zase generál šel na&nbsp;pokoj s&nbsp;jednou slečnou, a&nbsp;zase po&nbsp;schodech říkal, že&nbsp;už&nbsp;jako muž je&nbsp;kaput, a&nbsp;zase za&nbsp;čtvrt hodiny se&nbsp;vrátil a&nbsp;ten básník zase ho&nbsp;vystřídal s&nbsp;tou jeho první slečnou, a&nbsp;hudba skládala, že&nbsp;půjdou domů, a&nbsp;tak ten básník vzal nůžky a&nbsp;ustřihl další dvě vyznamenání a&nbsp;hodil je&nbsp;muzikantům na&nbsp;tácek a&nbsp;ten generál vzal nůžky a&nbsp;ustřihl ty&nbsp;zbylý řády a&nbsp;hodil je&nbsp;na&nbsp;tác k&nbsp;těm ostatním vyznamenáním, a&nbsp;to všechno pro ty&nbsp;krásné slečny, i&nbsp;my jsme to&nbsp;komentovali jako ten největší odvaz, jaký jsme kdy v&nbsp;životě viděli, Zdeněk mi&nbsp;šeptal, že&nbsp;to&nbsp;jsou nejvyšší vyznamenání anglický a&nbsp;francouzský a&nbsp;ruský z&nbsp;první světový války… a&nbsp;generál si&nbsp;sundal kabátec a&nbsp;začal tančit, řekl a&nbsp;vynadal slečně, že&nbsp;s&nbsp;ním musí pomalu, že&nbsp;je&nbsp;chabrus na&nbsp;plíce a&nbsp;srdce, a&nbsp;cikány prosil, aby hráli čardáš, a&nbsp;tak cikáni začali a&nbsp;generál taky, a&nbsp;za chvíli, když se&nbsp;vykašlal a&nbsp;vychrchlal, začal tančit a&nbsp;ta slečna musela přidat a&nbsp;generál teď uvolnil ruce a&nbsp;jednu ruku zvedl a&nbsp;druhou coural po&nbsp;zemi jako kohout a&nbsp;nabýval rychlost a&nbsp;tak nějak mládl a&nbsp;slečna už&nbsp;mu&nbsp;nestačila, ale generál nepovolil a&nbsp;tančil a&nbsp;přitom líbal tu&nbsp;slečnu na&nbsp;hrdlo a&nbsp;hudebníci obstoupili tančící a&nbsp;v&nbsp;očích muzikantů bylo vidět obdiv a&nbsp;pochopení, v&nbsp;očích jim bylo vidět, že&nbsp;generál tančí za&nbsp;ně, a&nbsp;taky udržovali s&nbsp;vojákem spojení pomocí hudby, které přidávali a&nbsp;zase ubírali na&nbsp;rychlosti podle tance a&nbsp;sil generála, který ale pořád byl nad tanečnicí, která slyšitelně oddechovala, ruměnce jí&nbsp;narůstaly, a&nbsp;nahoře na&nbsp;balustrádě stál tlustý básník se&nbsp;slečnou, se&nbsp;kterou byl na&nbsp;pokoji, a&nbsp;teď dívku vzal do&nbsp;náručí a&nbsp;první paprsky vyšly, a&nbsp;básník snášel krásnou slečnu k&nbsp;tančícím čardáš, a&nbsp;otevřenými dveřmi vyšel ven a&nbsp;takhle nabízel prvnímu slunci tu&nbsp;polonahou opilou slečnu, která měla roztrženou blůzičku… a&nbsp;pak k&nbsp;ránu, kdy ranní vlaky už&nbsp;jezdily s&nbsp;dělníky do&nbsp;práce, předjelo generálovo auto, taková dlouhá otevřená mašina, šestisedadlová Hispano-Suiza, vepředu je&nbsp;krycí okno a&nbsp;vzadu koží potažené polstrování, a&nbsp;společnost zaplatila útratu, ten básník tam platil celou jednou knížkou, deset tisíc výtisků, tak jako Jódl Život Ježíše Krista, ale zaplatil je&nbsp;s&nbsp;chutí a&nbsp;řekl, to&nbsp;nic, že&nbsp;si&nbsp;hned jde pro zálohu a&nbsp;že jede do&nbsp;Paříže a&nbsp;napíše novou knížku ještě hezčí, než je&nbsp;tahleta, kterou právě propili… a&nbsp;naložil generála v&nbsp;bílé košili, rukávy měl vyhrnuté, košili rozhalenou a&nbsp;spal, seděl vzadu mezi slečnami, vepředu ten básník, který si&nbsp;zastrčil červenou růži do&nbsp;klopy, a&nbsp;před ním s&nbsp;tasenou zlatou generálskou šavlí stála opřena loktem o&nbsp;přední sklo ta&nbsp;krásná tanečnice, měla na&nbsp;sobě rozhalený generálův kabátec s&nbsp;ustřiženými vyznamenáními, na&nbsp;beranici rozpuštěných vlasů měla generálskou čepici a&nbsp;tak vztyčená, se&nbsp;dvěma ohromnýma prsama, Zdeněk řekl, že&nbsp;vypadá jako socha Marseillaisy, tak sjížděla společnost k&nbsp;nádraží, a&nbsp;když nastupovali dělníci do&nbsp;vlaků, generálův vůz jel podle nástupiště směrem na&nbsp;Prahu, a&nbsp;ta dívka s&nbsp;vyplazenými prsy tasila šavli a&nbsp;volala: „Na Prahu!“ a&nbsp;tak přijeli do&nbsp;Prahy, muselo to&nbsp;být krásné, dostali jsme zprávu o&nbsp;tom, že&nbsp;takhle ten generál s&nbsp;básníkem a&nbsp;slečnami a&nbsp;hlavně s&nbsp;tou slečnou v&nbsp;roztržené halence s&nbsp;dvěma prsy takhle trčícími ven a&nbsp;tasenou šavlí projeli Příkopy a&nbsp;Národní třídou… a&nbsp;policajti jim salutovali, zatímco generál s&nbsp;rukama až&nbsp;na&nbsp;podlaze vsedě vzadu Hispano-Suizy spal… A&nbsp;tady, v&nbsp;hotelu Tichota, jsem taky poznal, že&nbsp;kdo vymyslel, že&nbsp;práce šlechtí člověka, to&nbsp;že&nbsp;nikdo jiný nebyl než ti, kteří tady celou noc pili a&nbsp;jedli s&nbsp;krásnými slečnami na&nbsp;kolenou, ti&nbsp;bohatí, kteří dovedli být šťastni jako malé děti, a&nbsp;já jsem si&nbsp;myslel, že&nbsp;bohatí lidé jsou prokletí nebo co, že&nbsp;chaloupky a&nbsp;světničky a&nbsp;kyselo a&nbsp;brambory dávají lidem pocit štěstí a&nbsp;blaha, že&nbsp;bohatství je&nbsp;nějaký prokletý… ale jak se&nbsp;zdá, tohle camrání o&nbsp;tom, jak je&nbsp;šťastno v&nbsp;chaloupkách, i&nbsp;to vymysleli ti&nbsp;naši hosté, kterým bylo jedno, kolik za&nbsp;noc utratili, kteří rozhazovali bankovky na&nbsp;všechny světové strany a&nbsp;dělalo jim to&nbsp;dobře… nikdy jsem neviděl tak šťastné mužské jako ty&nbsp;bohaté průmyslníky a&nbsp;továrníky… jak jsem řekl, uměli skotačit a&nbsp;radovat se&nbsp;ze&nbsp;života jako malí haranti, dokonce si&nbsp;dělali naschvály a&nbsp;chys­tali jeden na&nbsp;druhého boudy, tolik měli na&nbsp;všechno času… a&nbsp;vždycky uprostřed toho veselí, najednou jeden druhého se&nbsp;zeptali, jestli by&nbsp;nepotřeboval vagon maďarských bagounů nebo dva, nebo celý vlak? A&nbsp;pak zase ten druhý, když se&nbsp;díval na&nbsp;našeho podomka, jak štípal dříví, oni totiž ti&nbsp;bohatí měli pořád dojem, že&nbsp;ten podomek je&nbsp;nejšťastnější člověk na&nbsp;světě, a&nbsp;tak se&nbsp;dívali zasněně na&nbsp;tu&nbsp;práci, kterou chválili, ale nikdy nedělali, a&nbsp;kdyby ji&nbsp;měli dělat, tak by&nbsp;byli nešťastni a&nbsp;bylo po&nbsp;jejich štěstí, tak najednou se&nbsp;zeptal, měl bych v&nbsp;Hamburku loď kravských koží z&nbsp;Konga, nevíš, co&nbsp;s&nbsp;tím? A&nbsp;ten druhý, zase jako by&nbsp;se&nbsp;nejednalo o&nbsp;loď, ale o&nbsp;jednu kravinu… a&nbsp;kolik bych měl z&nbsp;toho procent? A&nbsp;ten první řekl, že&nbsp;pět, a&nbsp;ten druhý řekl osum, je&nbsp;v&nbsp;tom riziko, že&nbsp;tam budou červi, špatně to&nbsp;černoši solejí… a&nbsp;tak ten první nastavil ruku a&nbsp;řekl sedum… a&nbsp;chvíli se&nbsp;dívali jeden druhýmu do&nbsp;očí a&nbsp;pak si&nbsp;stiskli ruce… a&nbsp;vrátili se&nbsp;ke&nbsp;slečnám a&nbsp;ty svoje ruce pokládali nahým ženským dál na&nbsp;prsa a&nbsp;dál na&nbsp;vyčesaný kopečky chloupků na&nbsp;břichu a&nbsp;líbali je&nbsp;plnými ústy tak, jako by&nbsp;jedli ústřice nebo srkali vařené hlemýždě, ale od&nbsp;té&nbsp;doby, kdy koupili nebo prodali vlaky prasátek a&nbsp;lodě koží, od&nbsp;té&nbsp;chvíle jako by&nbsp;omládli tuplem. Někteří z&nbsp;těch našich hostů tady kupovali a&nbsp;prodávali celé ulice činžovních domů, dokonce se&nbsp;tady prodával a&nbsp;prodal i&nbsp;hrad a&nbsp;dva zámky, koupila a&nbsp;prodala se&nbsp;tady fabrika, generální zástupci tady sjednávali dodávku obálek pro celou Evropu, sjednaly se&nbsp;tady půjčky půl miliardy korun někam na&nbsp;Balkán, prodaly se&nbsp;dva vlaky munice, dodala se&nbsp;u&nbsp;nás výzbroj pro několik arabských pluků… a&nbsp;všechno stejným způsobem, se&nbsp;šampaňským, slečnami a&nbsp;francouzským koňakem, a&nbsp;pohledem z&nbsp;okna na&nbsp;shora osvětleného podomka, který sekal dříví… Za&nbsp;procházek měsíční nocí v&nbsp;parku, hrou na&nbsp;honěnou a&nbsp;slepou bábu, která končívala v&nbsp;kupkách sena, které náš šéf měl taky v&nbsp;zahradě jako dekoraci, tak jako toho štípajícího podomka… to&nbsp;se&nbsp;potom vraceli za&nbsp;úsvitu, vlasy i&nbsp;šaty plné trusek a&nbsp;uschlých stébel trávy, všichni šťastní jako po&nbsp;nějakém divadle… a&nbsp;rozdávali muzikantům a&nbsp;mně stokoruny, plné hrsti stovek s&nbsp;významným pohledem, že&nbsp;jsme nic neviděli a&nbsp;nic neslyšeli, i&nbsp;když jsme všechno viděli a&nbsp;všechno slyšeli, zatímco šéf se&nbsp;klaněl z&nbsp;kolečkového vozíku, kterým tiše projížděl na&nbsp;gumových obručích z&nbsp;pokoje do&nbsp;pokoje, aby bylo pořád všechno v&nbsp;pořádku, abychom uspokojili každé přání, protože náš šéf pamatoval na&nbsp;všechno, dokonce když někdo k&nbsp;ránu zatoužil po&nbsp;poháru čerstvého mléka nebo studené smetany, i&nbsp;to všechno bylo tady, i&nbsp;na zvracení jsme měli na&nbsp;vykachlíčkovaných toaletách takové zařízení, takovou bličku pro jednotlivce, s&nbsp;pořádnými chromovanými držadly, a&nbsp;kolektivní bličku, podobající se&nbsp;dlouhému koňskému žlabu, nad kterým bylo madlo, takže hosté stáli, drželi se&nbsp;toho ráhna a&nbsp;zvraceli ve&nbsp;skupině, dodávajíce si&nbsp;kuráže, zatímco já, když jsem zvracel, tak jsem se&nbsp;styděl, i&nbsp;když mě&nbsp;nikdo neviděl, že&nbsp;vrhnu, ale bohatí lidé zvraceli, jako by&nbsp;to&nbsp;patřilo k&nbsp;té hostině, k&nbsp;vychování, když se&nbsp;vyzvraceli, vraceli se&nbsp;se&nbsp;slzami v&nbsp;očích, aby za&nbsp;chvíli jedli a&nbsp;pili ještě s&nbsp;větší chutí, tak jako staří Slované… a&nbsp;vrchní Zdeněk, to&nbsp;byl opravdový vrchní, ten se&nbsp;vyučil v&nbsp;Praze U&nbsp;Červeného orla, tam byl nějaký starý vrchní, který jej zaučoval, ten vrchní byl osobním číšníkem ve&nbsp;šlechtickém kasinu, kam chodíval sám arcivévoda d’Este, ten Zdeněk obsluhoval jakoby v&nbsp;tvůrčím mračnu, on&nbsp;vůbec se&nbsp;počítal k&nbsp;hostům, taky býval vždycky jejich hostem, vždycky měl u&nbsp;každého stolu sklenku, ze&nbsp;které jen upil, ale vždycky si&nbsp;ťukl se&nbsp;všemi na&nbsp;zdraví, pohyboval se, nosil jídlo, všechno jakoby ve&nbsp;snách, takovým vířivým pohybem, kdyby mu&nbsp;někdo vešel do&nbsp;cesty, tak by&nbsp;to&nbsp;byla hrozná srážka, měl ladné a&nbsp;elegantní pohyby těla, ať&nbsp;dělal cokoliv, a&nbsp;nikdy si&nbsp;nesedl, vždycky jen stál, a&nbsp;vždycky věděl, co&nbsp;kdo asi tak chce, a&nbsp;už dopředu přinášel to, nač měl host právě chuť. Se&nbsp;Zdeňkem jsem taky jednou jel na&nbsp;flám, Zdeněk měl takový taky hraběcí zvyk, že&nbsp;utrácel skoro všechno, co&nbsp;vydělal, jinde si&nbsp;dával zrovna tak, jako naši hosté tady u&nbsp;něj a&nbsp;ještě mu&nbsp;vždycky zbylo tolik peněz, že&nbsp;když jsme se&nbsp;k&nbsp;ránu vraceli taxíkem, vzbudil hostinského v&nbsp;té nejpustší putyce na&nbsp;vesnici, poručil, aby šel vzbudit hudebníky, muzikanty, a&nbsp;museli mu&nbsp;hrát, a&nbsp;Zdeněk chodil od&nbsp;čísla k&nbsp;číslu a&nbsp;zval spáče, aby šli pít na&nbsp;jeho zdraví, aby všichni přišli do&nbsp;hospody, a&nbsp;pak tam hrála hudba a&nbsp;tančilo se&nbsp;až&nbsp;do&nbsp;svítání, až&nbsp;do&nbsp;rána a&nbsp;Zdeněk, když vypili všechno, co&nbsp;měl hostinský v&nbsp;láhvích a&nbsp;sudech, tak vzbudil majitele koloniálu a&nbsp;střižního zboží, a&nbsp;koupil celé koše flašek a&nbsp;podaroval všechny staré báby a&nbsp;dědky a&nbsp;zaplatil nejen, co&nbsp;vypili v&nbsp;hospodě, ale i&nbsp;všechny ty&nbsp;rosoličky a&nbsp;všechno, co&nbsp;rozdával, a&nbsp;smál se&nbsp;a&nbsp;byl blažený, až&nbsp;když všechno utratil. A&nbsp;to bylo potom jeho, že&nbsp;se&nbsp;šacoval, a&nbsp;že neměl sirky, tak si&nbsp;půjčil dvacet halířů, koupil si&nbsp;sirky, zapálil si&nbsp;cigaretu, on, který rád stočenou desetikorunou odpaloval od&nbsp;hospodských kamen, a&nbsp;tak si&nbsp;zapaloval doutník… a&nbsp;pak jsme odjížděli, hudba nám hrála, a&nbsp;když na&nbsp;to&nbsp;byl čas, tak Zdeněk skoupil všechny květiny v&nbsp;zahradnictví a&nbsp;rozhazoval karafiáty, růže a&nbsp;chryzantémy, a&nbsp;hudba nás doprovázela až&nbsp;za&nbsp;vesnici, a&nbsp;květinami ověnčený automobil nás odvážel do&nbsp;hotelu Tichota, protože ten den jsme měli, vlastně tu&nbsp;noc jsme měli volno.</span></p>
          <p class="chunk" data-nb-ref-number="7" data-nb-words="2765" data-nb-chars="15788"><span class="idea" data-nb-ref-number="7" id="idea7" data-nb-words="2765" data-nb-chars="15788">Jednou jsme měli ohlášeného hosta a&nbsp;šéf si&nbsp;dával záležet. Desetkrát, dvacetkrát projel svůj podnik v&nbsp;kolečkové židli a&nbsp;pořád neměl všechno tak, jak si&nbsp;přál… byla to&nbsp;nahlášená návštěva tří osob, přijely ale jen dvě, ač&nbsp;prostřeno bylo pro tři, a&nbsp;vůbec celou noc jsme pořád všechno dávali pro třetí osobu, jako kdyby co&nbsp;nevidět měla přijít, jako by&nbsp;to&nbsp;byl nějaký neviditelný host, který tady seděl, chodil, procházel se&nbsp;zahradou, houpal se&nbsp;v&nbsp;houpačce a&nbsp;tak… A&nbsp;nejdříve krásný bourák přivezl dámu, se&nbsp;kterou šéf hovořil francouzsky, a&nbsp;Zdeněk taky… pak přijel další bourák, tak v&nbsp;devět hodin večer, a&nbsp;z&nbsp;něj vystoupil sám prezident, kterého jsem poznal hned, a&nbsp;šéf mu&nbsp;říkal Vaše Excelence… a&nbsp;prezident večeřel s&nbsp;tou krásnou Francouzkou, která do&nbsp;Prahy přiletěla letadlem, a&nbsp;pan prezident jako by&nbsp;se&nbsp;celý změnil, tak nějak zmládl, smál se, byl dvorný, pil šampaňské a&nbsp;potom koňak, a&nbsp;tak jak se&nbsp;rozveseloval, přesedli si&nbsp;do&nbsp;pokojíčku s&nbsp;biedermeierovským nábytkem a&nbsp;květinami a&nbsp;pan prezident si&nbsp;posadil tu&nbsp;krasavici vedle sebe a&nbsp;líbal jí&nbsp;ruce, a&nbsp;pak jí&nbsp;políbil rameno, měla nahé ruce, takovou róbu měla ta&nbsp;krásná ženská, a&nbsp;bavili se&nbsp;o&nbsp;literatuře a&nbsp;zničehonic se&nbsp;začali smát, pan prezident vypravoval cosi do&nbsp;ouška té&nbsp;ženské, a&nbsp;ona křičela smíchem, a&nbsp;pan prezident se&nbsp;taky smál, až&nbsp;se&nbsp;lískal do&nbsp;kolenou, a&nbsp;sám nalíval šampaňské, a&nbsp;zase napřáhli proti sobě ty&nbsp;sklenky, drželi je&nbsp;za&nbsp;stopky a&nbsp;cinkali vesele a&nbsp;dívali se&nbsp;do&nbsp;očí, a&nbsp;pak sladce pili, ta&nbsp;dáma pak lehce porazila pana prezidenta na&nbsp;opěradlo křesla a&nbsp;sama jej líbala, dlouze, tak dlouhý polibek, a&nbsp;pan prezident zavřel oči a&nbsp;ona jej hladila po&nbsp;bocích, a&nbsp;on ji&nbsp;taky, viděl jsem jeho briliantový prsten, jak se&nbsp;třpytil po&nbsp;stehnech té&nbsp;krásky, a&nbsp;pak najednou jako by&nbsp;se&nbsp;probudil, teď zase on&nbsp;se&nbsp;naklonil nad tou kráskou a&nbsp;díval se&nbsp;jí&nbsp;do&nbsp;očí a&nbsp;zase on&nbsp;ji&nbsp;líbal a&nbsp;na chvíli oba ztuhli v&nbsp;objetí, když procitli, tak prezident tak zhluboka vydychnul, sladce vydychnul, a&nbsp;ta dáma taky vydechla, až&nbsp;se&nbsp;jí&nbsp;zapéroval pramínek vlasů, který se&nbsp;jí&nbsp;svezl z&nbsp;účesu do&nbsp;čela, a&nbsp;vztyčili se, drželi se&nbsp;za&nbsp;ruce, jako děti, když chtějí tančit kolo kolo mlýnský, a&nbsp;najednou, držíce se&nbsp;za&nbsp;ruce, rozběhli se&nbsp;ke&nbsp;dveřím a&nbsp;vyběhli, pořád se&nbsp;drželi za&nbsp;ruce, hopsali a&nbsp;skotačili pěšinkami, odkud se&nbsp;ozýval jasný smích a&nbsp;veselý řehot pana prezidenta, a&nbsp;já jsem si&nbsp;pořád nedovedl srovnat portrét pana prezidenta na&nbsp;poštovních známkách a&nbsp;z&nbsp;veřejných místností, měl jsem vždycky dojem, že&nbsp;pan prezident takovéhle věci nedělá, že&nbsp;se&nbsp;to&nbsp;na&nbsp;pana prezidenta nesluší, a&nbsp;přeci, on&nbsp;byl taky jako ostatní bohatí lidé, jako já, jako Zdeněk, teď běžel měsíčním světlem zalitou zahradou, taky ten den odpoledne jsme přivezli kupky už&nbsp;usušeného sena, a&nbsp;viděl jsem, jak bílé šaty té&nbsp;krásky a&nbsp;bílá škrobená náprsenka fraku pana prezidenta a&nbsp;jeho bílé manžety jako porcelánové nádobí se&nbsp;črtají a&nbsp;poletují nocí sem a&nbsp;tam, od&nbsp;kupky sena ke&nbsp;kupce, jak pan prezident nadeběhl té&nbsp;bílé róbě, a&nbsp;jak ji&nbsp;chytil a&nbsp;lehce zvedl, viděl jsem jeho manžety, jak zvedají ten bílý šat a&nbsp;jak ji&nbsp;nese, jak si&nbsp;ji&nbsp;stáčí, jak podebírají ty&nbsp;manžety tu&nbsp;bílou róbu, jako by&nbsp;ji&nbsp;právě vylovil z&nbsp;řeky, nebo jako když maminka nese dítě v&nbsp;bílé košilce do&nbsp;postýlky, tak ji&nbsp;pan prezident nesl do&nbsp;hloubi naší zahrady pod staleté stromy, aby s&nbsp;ní zase vyběhl a&nbsp;položil ji&nbsp;na&nbsp;kupku sena. Ale ten šat se&nbsp;mu&nbsp;vysmeknul a&nbsp;běžel zase dál, a&nbsp;pan prezident za&nbsp;ním a&nbsp;do kupky sena padli vždycky oba dva, ale zase se&nbsp;ta&nbsp;bílá róba vztyčila a&nbsp;utíkala dál, až&nbsp;na&nbsp;jedné kupce padla a&nbsp;pan prezident na&nbsp;ni. Viděl jsem ty&nbsp;jeho manžety, a&nbsp;pak jsem viděl, jak se&nbsp;ta&nbsp;róba zmenšuje, jak bílé manžety vyhrnují tu&nbsp;róbu, přehrnuje ji, jako jsme my&nbsp;přehrnovali makové květy, a&nbsp;pak bylo ticho v&nbsp;zahradě hotelu Tichota… a&nbsp;přestal jsem se&nbsp;dívat, tak jako se&nbsp;přestal dívat i&nbsp;šéf, pustil záclonky, a&nbsp;Zdeněk se&nbsp;díval do&nbsp;země, a&nbsp;pokojská, která stála na&nbsp;schodišti v&nbsp;černých šatičkách a&nbsp;byla z&nbsp;ní vidět jen bílá zástěrka a&nbsp;křidélko bílé jako čelenka v&nbsp;těch jejích hustých vlasech, dívala se&nbsp;taky do&nbsp;země, všichni jsme se&nbsp;nedívali, ale všichni jsme byli vzrušení, jako by&nbsp;tam na&nbsp;té&nbsp;zválené a&nbsp;zmuchlané kupce sena jsme leželi s&nbsp;tou krásnou dámou, která přiletěla kvůli téhle scéně v&nbsp;seně ajroplánem až&nbsp;z&nbsp;Paříže, jako by&nbsp;se&nbsp;to&nbsp;všechno stalo nám… a&nbsp;hlavně, že&nbsp;my&nbsp;jsme jediní, kteří jsme téhle milostné slavnosti účastni, že&nbsp;nám to&nbsp;dopřál osud, který ale za&nbsp;to&nbsp;víc nechce, než jako od&nbsp;kněze zpovědní tajemství. Po&nbsp;půlnoci mne šéf poslal, abych do&nbsp;dětského domečku odnesl křišťálový džbán se&nbsp;studenou smetanou, pecen čerstvého chleba a&nbsp;do vinných listů zabalenou hrudku másla. A&nbsp;já jsem nesl košík a&nbsp;třásl jsem se, kráčel jsem podle kupek sena, které byly rozmetané načisto, takové lože z&nbsp;té kupky bylo, poklonil jsem se&nbsp;tomu senu, neubránil jsem se&nbsp;a&nbsp;zvedl jsem hrst sena, přivoněl jsem k&nbsp;němu, pak jsem zahnul cestičkou ke&nbsp;třem stříbrným smrkům, a&nbsp;tam jsem už&nbsp;viděl rozsvícené okénko, a&nbsp;když jsem přišel, viděl jsem, jak v&nbsp;tom dětském domečku, tam, kde visí bubínky a&nbsp;švihadla a&nbsp;medvídci a&nbsp;panenky, tam na&nbsp;malilinké židličce sedí v&nbsp;bílé košili pan prezident a&nbsp;naproti němu na&nbsp;zrovna tak malé židličce seděla ta&nbsp;Francouzka, a&nbsp;tak tam seděli ti&nbsp;dva milenci proti sobě a&nbsp;dívali se&nbsp;do&nbsp;očí, na&nbsp;stolečku měli položené ruce, a&nbsp;obyčejná lucerna se&nbsp;svíčkou ozařovala ten domeček… a&nbsp;pan prezident se&nbsp;vztyčil a&nbsp;zastínil okénko, musel být ohnutý, aby vyšel před domeček, a&nbsp;já jsem mu&nbsp;podal košík, tak veliký byl ten náš pan prezident, musel být ohnutý, zatímco já&nbsp;jsem stál, tak jsem byl pořád maličký a&nbsp;podal jsem ten košík a&nbsp;on mi&nbsp;řekl, děkuji ti, chlapče, děkuji… a&nbsp;zase ta&nbsp;jeho bílá košile zacouvala, bílého motýlka měl rozvázaného, a&nbsp;o&nbsp;frak jsem zakopnul, když jsem se&nbsp;vracel… a&nbsp;pak svítalo, když pak vyšlo slunce, z&nbsp;dětského domečku vyšel pan prezident a&nbsp;ta dáma jen tak v&nbsp;kombiné… táhla za&nbsp;sebou už&nbsp;zplihlé šaty, a&nbsp;pan prezident nesl lucernu, ve&nbsp;které hořela svíčka, ale to&nbsp;byla jen tečka proti slunci, které vyšlo… a&nbsp;pak se&nbsp;pan prezident sehnul a&nbsp;vzal za&nbsp;rukáv frakový kabát a&nbsp;táhl ten kabát za&nbsp;sebou, kabát plný trusky a&nbsp;stébel a&nbsp;sena… tak kráčeli zasněně vedle sebe a&nbsp;blaženě se&nbsp;oba usmívali… A&nbsp;já jsem se&nbsp;na&nbsp;ně&nbsp;díval a&nbsp;najednou jsem pocítil, že&nbsp;být číšníkem, to&nbsp;není jen tak, že&nbsp;jsou číšníci a&nbsp;číšníci, ale já&nbsp;jsem číšník, který diskrétně obsluhoval prezidenta, a&nbsp;že toho si&nbsp;musím vážit, zrovna tak, jako celý život z&nbsp;toho žil ten Zdeňkův slavný číšník, který obsluhoval ve&nbsp;šlechtickém kasinu arcivévodu Ferdinanda d’Este… a&nbsp;pak, pan prezident odjížděl jedním autem a&nbsp;ta dáma odjížděla druhým autem, a&nbsp;třetím neodjížděl nikdo, ten neviditelný třetí host, pro kterého byla objednána tato hostina, pro kterého jsme prostřeli, pro kterého taky šéf vyúčtoval jídlo a&nbsp;pokoj, ve&nbsp;kterém ten třetí nespal. Když přišla červencová horka, šéf už&nbsp;nejezdil z&nbsp;pokojíčku do&nbsp;pokoje a&nbsp;jídelny, ale byl ve&nbsp;svém pokoji, v&nbsp;takové ledničce, kde teplota musela být ne&nbsp;větší než dvacet stupňů, ale přesto, že&nbsp;se&nbsp;nezjevoval, přesto že&nbsp;nejezdil cestičkami parku, přesto jako by&nbsp;nás viděl a&nbsp;byl všemohoucí. Obsluhoval a&nbsp;dával příkazy a&nbsp;zákazy píšťalkou, a&nbsp;mně se&nbsp;zdálo, že&nbsp;tou píšťalkou říká víc než mluvením. Ten čas u&nbsp;nás bydleli čtyři cizinci, až&nbsp;odněkud z&nbsp;Bolívie, a&nbsp;přivezli s&nbsp;sebou tajemný kufřík, který hlídali jako oko v&nbsp;hlavě a&nbsp;dokonce s&nbsp;ním chodili i&nbsp;spát. Všichni byli v&nbsp;černých šatech, černých kloboucích, měli černé svislé vousy a&nbsp;nosili i&nbsp;černé rukavičky a&nbsp;ten kufr tak hlídali, byl taky černý, a&nbsp;taky jako oni se&nbsp;podobal rakvičce. Ty&nbsp;tam byly rozmařilé veselice a&nbsp;prostopášnosti našich nočních společností. Avšak museli moc dobře platit, že&nbsp;je&nbsp;šéf sem vzal. To&nbsp;bylo jeho speciálností, a&nbsp;vůbec tohoto podniku, že&nbsp;když se&nbsp;někdo u&nbsp;nás ubytoval, tak platil česnečku a&nbsp;oukrop a&nbsp;bramborové placky a&nbsp;sklenici kyselýho mlíka zrovna tak, jako by&nbsp;jedl ústřice a&nbsp;humry a&nbsp;zapíjel je&nbsp;Henkell Trocken. A&nbsp;taky tak s&nbsp;ubytováním, jestli si&nbsp;zdříml do&nbsp;rána na&nbsp;pohovce, musel zaplatit nahoře celé apartmá, a&nbsp;to patřilo k&nbsp;ozdobě našeho domu, k&nbsp;hotelu Tichota. A&nbsp;já jsem pořád chtěl vědět, co&nbsp;mají v&nbsp;tom kufru, až&nbsp;jednou, když se&nbsp;ten vedoucí té&nbsp;černé společnosti vrátil, byl to&nbsp;Žid, pan Salamon, dověděl jsem se&nbsp;od&nbsp;Zdeňka, že&nbsp;ten pan Salamon má&nbsp;kontakty s&nbsp;Prahou, se&nbsp;samým arcibiskupem, a&nbsp;že od&nbsp;něj diplomatickou cestou prosí, aby vysvětil zlatou sošku Bambino di&nbsp;Praga, Pražské Jezulátko, které je&nbsp;hrozně populární v&nbsp;Jižní Americe, dokonce tak, že&nbsp;miliony indiánů nosí to&nbsp;Jezulátko na&nbsp;krku na&nbsp;řetízku, že&nbsp;tam koluje pěkná legenda o&nbsp;tom, že&nbsp;Praha je&nbsp;nejkrásnější město na&nbsp;světě, že&nbsp;Ježíšek tam chodil do&nbsp;školy, a&nbsp;proto chtějí, aby sám arcibiskup pražský vysvětil Pražské Jezulátko, který váží šest kilogramů a&nbsp;je ze&nbsp;samýho zlata. Od&nbsp;té&nbsp;chvíle jsme nežili ničím jiným než tím slavnostním vysvěcením. Ono to&nbsp;nebylo jen tak, druhý den přijela pražská policie, a&nbsp;sám velitel oddělení podal u&nbsp;nás Boli­viánům zprávu, že&nbsp;o&nbsp;tom Jezulátku se&nbsp;už&nbsp;ví&nbsp;v&nbsp;pražským podsvětí, a&nbsp;že je&nbsp;tady dokonce nějaká skupina z&nbsp;Polska, která chce to&nbsp;Bambino ukrást. A&nbsp;tak se&nbsp;radili, a&nbsp;nakonec se&nbsp;rozhodli, že&nbsp;bude nejlepší do&nbsp;poslední chvíle ukrýt pravé Jezulátko a&nbsp;na náklady bolivijské republiky nechat udělat ještě jedno Jezulátko pouze z&nbsp;pozlacené litiny, a&nbsp;tohle pozlacený Jezulátko do&nbsp;poslední chvíle vozit s&nbsp;sebou, protože kdyby byla spáchána loupež, tak ať&nbsp;raději ukradnou nebo se&nbsp;zmocní toho falešnýho Jezulátka, než toho pravýho. A&nbsp;taky hned druhý den přivezli zrovna tak černý kufřík, a&nbsp;když jej otevřeli, byla to&nbsp;taková krása, že&nbsp;přijel i&nbsp;sám šéf, vyjel z&nbsp;toho svého chlazeného pokoje, aby se&nbsp;Jezulátku poklonil. A&nbsp;pak zase vyjednával pan Salamon s&nbsp;arcibiskupskou konzistoří, ale arcibiskup to&nbsp;Bambino vysvětit nechtěl, protože jediné Bambino bylo v&nbsp;Praze, a&nbsp;teďka by&nbsp;byly Bambina dvě, to&nbsp;všechno jsem se&nbsp;dozvěděl od&nbsp;Zdeňka, protože ten uměl španělsky a&nbsp;německy, a&nbsp;sám Zdeněk byl tak rozčilený, poprvně jsem viděl Zdeňka vyvedeného ze&nbsp;svýho klidu, až&nbsp;třetí den přijel pan Salamon a&nbsp;už v&nbsp;autě stál a&nbsp;od nádraží bylo vidět, že&nbsp;nese dobré zprávy, smál se&nbsp;a&nbsp;třásl rukama a&nbsp;hned se&nbsp;všichni sesedli a&nbsp;pan Salamon podal zprávu, že&nbsp;dostal dobrý tip, že&nbsp;arcibiskup se&nbsp;rád fotografuje, a&nbsp;tak že&nbsp;navrhl, že&nbsp;celý ten obřad se&nbsp;bude filmovat jako příloha Gaumontova žurnálu a&nbsp;celý ten obřad že&nbsp;bude na&nbsp;celém světě, všude tam, kde je&nbsp;biograf, všude bude nejen arcibiskup, ale i&nbsp;to Jezulátko a&nbsp;chrám svatého Víta, a&nbsp;tak církev, jak správně navrhl pan Salamon, církev tak získá a&nbsp;rozšíří si&nbsp;svoji popularitu. Když byl ten den slavného vysvěcení, celou noc se&nbsp;radili, a&nbsp;tak se&nbsp;stalo, že&nbsp;já&nbsp;a&nbsp;Zdeněk jsme dostali úkol od&nbsp;policie, že&nbsp;já&nbsp;se&nbsp;Zdeňkem povezeme to&nbsp;pravé Jezulátko a&nbsp;ve třech autech budou sedět ty&nbsp;Boliviánci s&nbsp;prezidentem policie ve&nbsp;fracích a&nbsp;povezou imitaci Bambina di&nbsp;Praga, a&nbsp;že já&nbsp;se&nbsp;Zdeňkem a&nbsp;třemi detektivy, kteří budou přestrojeni za&nbsp;průmyslníky, pojedeme v&nbsp;tichosti jako násled. A&nbsp;byla to&nbsp;veselá cesta, já&nbsp;jsem držel, jak si&nbsp;to&nbsp;vymínil velitel bolivijské katolické skupiny, to&nbsp;pravé Jezulátko na&nbsp;klíně, a&nbsp;tak jsme vyjeli z&nbsp;hotelu Tichota, ti&nbsp;detektivové, to&nbsp;byli veselí páni, ti&nbsp;když byl otevřený a&nbsp;přístupný veřejnosti poklad a&nbsp;korunovační klenoty, pak v&nbsp;přestrojení za&nbsp;jáhny chodili kolem postranního oltáře a&nbsp;modlili se&nbsp;jen jako, a&nbsp;přitom měli jak Al&nbsp;Capone revolvery na&nbsp;kšandičce na&nbsp;prsou, a&nbsp;když byla přestávka, tak se&nbsp;dvakrát nechali fotografovat s&nbsp;těmi klenoty přestrojeni za&nbsp;preláty, smáli se&nbsp;pořád, když si&nbsp;na&nbsp;to&nbsp;vzpomněli, a&nbsp;taky jsem jim musel za&nbsp;jízdy ukázat to&nbsp;Bambino di&nbsp;Praga, a&nbsp;nakonec jsme se&nbsp;přemluvili, že&nbsp;zastavíme a&nbsp;za ohradou nás Zdeněk vyfotografuje ve&nbsp;skupince s&nbsp;Bambinem di&nbsp;Praga, s&nbsp;fotografickým přístrojem těch tajných, kteří byli přestrojeni za&nbsp;průmyslníky. Než jsme dojeli, tak vyprávěli, jak když je&nbsp;nějaký státní pohřeb, jak zase mají na&nbsp;starosti, aby když je&nbsp;vláda na&nbsp;pohřbu, nikdo nepovolaný se&nbsp;tam nedostal, aby do&nbsp;věnců neuložil pumu, že&nbsp;mají takový kopí a&nbsp;jak napřed všechno to&nbsp;zelení a&nbsp;květinovou pompu propíchají tím kopím, a&nbsp;jak taky se&nbsp;dávají fotografovat, a&nbsp;ukázali nám fotky, na&nbsp;kterých jsou v&nbsp;pokleku kolem nějakého katafalku opřeni o&nbsp;to kopí, kterým se&nbsp;zkouší, zda nemají v&nbsp;sobě věnce uloženou pumu nebo aspoň pumičku. A&nbsp;dneska, že&nbsp;zase jsou jako průmyslníci, ve&nbsp;fraku, že&nbsp;budou klečet a&nbsp;po kolenou popolízat k&nbsp;tomu aktu, aby ze&nbsp;tří stran mohli dávat pozor, aby se&nbsp;něco nestalo s&nbsp;Bambinem di&nbsp;Praga. A&nbsp;tak jsme projeli Prahou, a&nbsp;když jsme dojeli na&nbsp;Hrad, tak nás očekávali ti&nbsp;Boliviánci, a&nbsp;pan Salamon převzal kufřík a&nbsp;nesl jej chrámem, a&nbsp;všechno bylo v&nbsp;plném lesku jako o&nbsp;svatbě, varhany hřímaly a&nbsp;preláti s&nbsp;insigniemi se&nbsp;klaněli, jak nesl pan Salamon to&nbsp;Jezulátko a&nbsp;kamera vrčela a&nbsp;snímala všechno, a&nbsp;pak byl ten obřad, to&nbsp;byla vlastně taková slavná mše, nejzbožněji klečel pan Salamon a&nbsp;my jsme po&nbsp;kolenou se&nbsp;pak pomalu blížili k&nbsp;oltáři, všechno se&nbsp;třáslo květinami a&nbsp;zlacením a&nbsp;chór zpíval slavnou mši, a&nbsp;na jejím vrcholku, když kameraman dal znamení, bylo vysvěceno Bambino di&nbsp;Praga, a&nbsp;tak z&nbsp;předmětu se&nbsp;stala devocionálie, která posvěcená arcibiskupem vydává ze&nbsp;sebe nadpřirozenou moc, má&nbsp;posvěcující milost. Když skončila mše a&nbsp;arcibiskup odešel do&nbsp;sakristie, pan Salamon v&nbsp;doprovodu kapitulního vikáře šel za&nbsp;ním, a&nbsp;když se&nbsp;vrátil, zastrkoval náprsní tašku do&nbsp;kabátu, jistě daroval značný šek jménem bolivijské vlády na&nbsp;opravu kostela, anebo asi je&nbsp;taky nějaká taxa za&nbsp;vysvěcení. A&nbsp;pak jsem viděl i&nbsp;pana velvyslance Bolivijské republiky, jak nese Bambino di&nbsp;Praga chrámem, zase všechno v&nbsp;doprovodu varhan a&nbsp;chóru, a&nbsp;zase přijela auta a&nbsp;Bambino di&nbsp;Praga bylo uloženo, ale my&nbsp;už&nbsp;jsme nevezli s&nbsp;sebou nic, a&nbsp;všichni i&nbsp;s&nbsp;panem velvyslancem, všechna ta&nbsp;suita přijela do&nbsp;hotelu Steiner a&nbsp;my jsme jeli sami domů, abychom přichystali všechno na&nbsp;noční hostinu na&nbsp;rozloučenou. Když pak v&nbsp;deset hodin přijeli ti&nbsp;Boliviáni, tak teprve tady u&nbsp;nás si&nbsp;oddychli, tady začali pít šampaňské a&nbsp;koňaky a&nbsp;ústřice a&nbsp;kuřata, a&nbsp;do půlnoci přijela tři auta a&nbsp;přivezla operetní tanečnice a&nbsp;teprve tu&nbsp;noc jsme zažili tolik práce, jako nikdy ne, tolik lidí jsme tady neměli, a&nbsp;prezident policie, který to&nbsp;tady všechno znal, zase nechal falešné Pražské Jezulátko na&nbsp;krbu pánského pokoje a&nbsp;to pravé Jezulátko, to&nbsp;tajně odnesl do&nbsp;dětského domečku, a&nbsp;tam mezi panenky a&nbsp;loutky a&nbsp;švihadla a&nbsp;bubínky bezstarostně položil to&nbsp;vysvěcené Bambino di&nbsp;Praga. Pak všichni pili a&nbsp;nahé tanečnice tančily kolem falešného Bambina di&nbsp;Praga a&nbsp;až za&nbsp;úsvitu, když byl čas, aby pan velvyslanec odjel do&nbsp;svého sídla a&nbsp;zástupci Bolívie odjeli na&nbsp;letiště, aby se&nbsp;do­stali zase domů, tak prezident policie přinesl to&nbsp;pravé Bambino di&nbsp;Praga a&nbsp;vyměnil ho&nbsp;za&nbsp;to&nbsp;falešné Pražské Jezulátko, ale ještě štěstí, že&nbsp;pan Salamon se&nbsp;podíval do&nbsp;kufříku, protože v&nbsp;tom veselí a&nbsp;zmatku tam prezident položil tu&nbsp;krásnou panenku ve&nbsp;slováckém kroji, a&nbsp;tak všichni běželi k&nbsp;dětskému domečku a&nbsp;tam leželo Bambino di&nbsp;Praga mezi bubínkem a&nbsp;třemi panenkami, tak rychle vzali to&nbsp;svěcené Bambino a&nbsp;místo něj dali tu&nbsp;panenku ve&nbsp;slováckém kroji, a&nbsp;vyjeli do&nbsp;Prahy. Ale třetího dne jsme se&nbsp;dozvěděli, že&nbsp;zástupci Bolivijské republiky museli zpozdit odlet letadla, protože aby spletli lupiče, nechali falešné Jezulátko před vchodem na&nbsp;letiště, a&nbsp;že uklízečka nejdřív dala to&nbsp;Jezulátko do&nbsp;buxusů, ale když v&nbsp;letadle členové delegace, vedené panem Salamonem, když už&nbsp;tady v&nbsp;bezpečí otevřeli kufřík, zjistili, že&nbsp;to, co&nbsp;mají s&nbsp;sebou, není to&nbsp;pravé Jezulátko vysvěcené panem arcibiskupem, ale to&nbsp;falešné, to&nbsp;ne&nbsp;ze&nbsp;zlata, ale z&nbsp;pozlacené litiny, jen šatečky byly stejné… a&nbsp;tak honem běželi a&nbsp;našli to&nbsp;pravé Jezulátko, v&nbsp;tu chvíli, když portýr u&nbsp;něj stál a&nbsp;ptal se&nbsp;okolostojících, komu patří tady ten kufřík? a&nbsp;když se&nbsp;nikdo nehlásil, tak nechal tam stát Bambino di&nbsp;Praga na&nbsp;chodníku… a&nbsp;právě v&nbsp;tu chvíli se&nbsp;přiřítili bolivijští reprezentanti a&nbsp;vzali ten kufřík, a&nbsp;když potěžkali, oddychli si, otevřeli a&nbsp;viděli, že&nbsp;to&nbsp;je&nbsp;to&nbsp;Jezulátko pravé… a&nbsp;honem s&nbsp;ním letěli do&nbsp;letadla, aby odletěli do&nbsp;Paříže a&nbsp;pak dál do&nbsp;své vlasti s&nbsp;Bambinem di&nbsp;Praga, které chodilo podle indián­ské legendy v&nbsp;Praze do&nbsp;školy a&nbsp;Praha je&nbsp;podle té&nbsp;legendy nejstarší město na&nbsp;světě…</span></p>
          <p class="chunk" data-nb-ref-number="8" data-nb-words="6" data-nb-chars="32"><span class="idea" data-nb-ref-number="8" id="idea8" data-nb-words="6" data-nb-chars="32">Stačí vám to? Tím dneska končím.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./obsluhoval_jsem_anglickeho_krale_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>