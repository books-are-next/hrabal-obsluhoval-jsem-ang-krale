<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Obsluhoval jsem anglického krále">
    <meta name="apple-mobile-web-app-capable" content="yes">
    <title>Obsluhoval jsem anglického krále</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="5">
    <link rel="prev" href="./obsluhoval_jsem_anglickeho_krale_006.html">
    <link rel="next" href="./obsluhoval_jsem_anglickeho_krale_008.html">
    <link rel="self" href="obsluhoval_jsem_anglickeho_krale_007.html">
    <meta name="identifier" content="hrabal-obsluhoval-jsem-anglickeho-krale-ad3b7e7">
    <meta name="role" content="chapter">
  </head>
  <body data-nb-words="14117" data-nb-chars="78651" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./obsluhoval_jsem_anglickeho_krale_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="4" data-nb-chars="32"><span class="idea" data-nb-ref-number="1" id="idea1" data-nb-words="4" data-nb-chars="32">Obsluhoval jsem anglického krále</span></h1>
        <p class="chunk" data-nb-ref-number="2" id="chunk2" data-nb-words="6" data-nb-chars="34"><span class="idea" data-nb-ref-number="2" id="idea2" data-nb-words="6" data-nb-chars="34">Dávejte pozor, co&nbsp;vám teďka řeknu.</span></p>
        <p class="chunk" data-nb-ref-number="3" id="chunk3" data-nb-words="983" data-nb-chars="5355"><span class="idea" data-nb-ref-number="3" id="idea3" data-nb-words="983" data-nb-chars="5355">Moje štěstí bylo vždycky v&nbsp;tom, že&nbsp;mne potkalo nějaké neštěstí. A&nbsp;tak jsem opustil hotel Tichota s&nbsp;pláčem, protože šéf si&nbsp;myslel, že&nbsp;jsem to&nbsp;byl já, který schválně popletl Bambino di&nbsp;Praga s&nbsp;falešným Pražským Jezulátkem, že&nbsp;jsem to&nbsp;narafičil já, abych ukořistil ty&nbsp;čtyři kila zlata, ač&nbsp;to&nbsp;jsem já&nbsp;nebyl, a&nbsp;tak přijel s&nbsp;tím samým kufrem zase nějaký jiný číšník, a&nbsp;já jsem se&nbsp;vydal do&nbsp;Prahy a&nbsp;tam jsem měl hned na&nbsp;nádraží to&nbsp;štěstí, že&nbsp;mne potkal pan Walden. Právě jel na&nbsp;rajon a&nbsp;zase s&nbsp;ním byl ten jeho trégr, ten smutný muž, který na&nbsp;zádech měl v&nbsp;loktuši ty&nbsp;dva stroje, ty&nbsp;váhy a&nbsp;stoleček na&nbsp;řezání salámu… a&nbsp;ten mi&nbsp;napsal psaní do&nbsp;hotelu Paříž, a&nbsp;já jsem se&nbsp;s&nbsp;ním zase rozloučil, a&nbsp;tak nějak jsem mu&nbsp;byl milý, hladil mne, a&nbsp;pořád mi&nbsp;říkal, chuďato, drž se, jseš malej, z&nbsp;malýho ať&nbsp;to&nbsp;někam, chuďato, dotáhneš, já&nbsp;za&nbsp;tebou přijdu! Volal a&nbsp;já jsem stál a&nbsp;dlouho jsem za&nbsp;ním mával, vlak už&nbsp;byl dávno pryč, a&nbsp;já jsem zase stanul před nějakým dobrodružstvím. Ostatně, já&nbsp;jsem se&nbsp;už&nbsp;v&nbsp;hotelu Tichota bál. Ono to&nbsp;začalo tak, že&nbsp;jsem viděl, jak ten podomek, on&nbsp;měl takovou kočku, která čekala jenom na&nbsp;něho, až&nbsp;přišel z&nbsp;té své divné rachoty, nebo čekala na&nbsp;dvoře a&nbsp;dívala se, jak štípe dříví, aby byl viděn našimi hosty, a&nbsp;ta kočka, to&nbsp;bylo toho podomka všechno, spával s&nbsp;ní, a&nbsp;teď za&nbsp;tou kočkou začal chodit kocour, a&nbsp;ta kočka se&nbsp;mrňoukala a&nbsp;nechodila domů a&nbsp;náš podomek byl celý zesinalý, hledal ji&nbsp;kudy chodil, pořád se&nbsp;otáčel, jestli nejde ta&nbsp;jeho Míla, on&nbsp;totiž ten náš podomek si&nbsp;rád hovořil sám se&nbsp;sebou, a&nbsp;kdykoliv jsem šel kolem něj, tak jsem slyšel, kterak neuvěřitelné se&nbsp;stalo skutkem… a&nbsp;tak jsem se&nbsp;z&nbsp;té jeho samomluvy dozvěděl, že&nbsp;byl v&nbsp;kriminále, že&nbsp;sekerou posekal nějakého četníka, který mu&nbsp;chodil s&nbsp;paní, a&nbsp;paní spráskal provazem, až&nbsp;ji&nbsp;museli převézt do&nbsp;nemocnice, a&nbsp;tak dostal pět let a&nbsp;seděl s&nbsp;jedním zločincem ze&nbsp;Žižkova, kterej poslal dítě pro pivo, a&nbsp;to dítě ztratilo nazpátek na&nbsp;padesátikorunu, a&nbsp;tak se&nbsp;ten člověk rozzlobil, položil ruce svý dcerušky na&nbsp;špalek a&nbsp;usekl je, a&nbsp;to bylo to&nbsp;první, kterak neuvěřitelný se&nbsp;stalo skutkem, a&nbsp;ten druhý spoluvězeň byl zase jeden člověk, který načapal svoji paní s&nbsp;nějakým cestujícím a&nbsp;sekyrou zabil svoji paní, vyřízl jí&nbsp;přirození a&nbsp;ten cestující pod hrozbou zabití tou sekyrou musel to&nbsp;přirození sníst, ale pak ten cestující z&nbsp;toho hrůzou umřel a&nbsp;ten vrah se&nbsp;přihlásil, a&nbsp;tak neuvěřitelný se&nbsp;stalo skutkem podruhý, a&nbsp;to třetí, to&nbsp;byl on&nbsp;sám, kterak neuvěřitelný se&nbsp;stalo skutkem, tolik svojí paní věřil, že&nbsp;když ji&nbsp;viděl s&nbsp;tím četníkem, tak mu&nbsp;rozpůlil sekyrou rameno, ale ten četník mu&nbsp;prostřelil nohu, a&nbsp;tak dostal náš podomek pět let, aby neuvěřitelný se&nbsp;stalo skutkem… a&nbsp;jednou ten kocour přišel až&nbsp;za&nbsp;kočkou toho podomka, a&nbsp;ten toho kocoura přitlačil cihlou ke&nbsp;zdi a&nbsp;sekyrou mu&nbsp;přesekl páteř a&nbsp;ta kočka začala naříkat nad svým kocourem, ale náš podomek přitlačil toho kocoura tak pevně do&nbsp;takovýho sítěnýho zamřížovanýho okýnka, že&nbsp;tam chcípal dva dny, a&nbsp;dopadl zrovna tak jako ten četník, a&nbsp;kočku pak vyhnal a&nbsp;kočka chodila po&nbsp;zdi, ale domů už&nbsp;nesměla, a&nbsp;pak se&nbsp;ztratila, asi ji&nbsp;ten podomek taky zabil, protože on&nbsp;byl tuzince jemný a&nbsp;citlivý a&nbsp;tedy háklivý, a&nbsp;proto hned na&nbsp;všechno šel sekyrou, jak na&nbsp;tu&nbsp;svoji paní, tak i&nbsp;na svou kočku, protože děsně žárlil jak na&nbsp;četníka, tak na&nbsp;toho kocoura, a&nbsp;u&nbsp;soudu litoval, že&nbsp;místo ramene nerozsekl četníkovi hlavu i&nbsp;s&nbsp;přilbou, protože ten četník byl v&nbsp;posteli jeho paní v&nbsp;přilbě a&nbsp;s&nbsp;opaskem a&nbsp;pistolí… a&nbsp;hlavně tenhle podomek si&nbsp;vymyslel a&nbsp;řekl to&nbsp;šéfovi, že&nbsp;já&nbsp;jsem chtěl to&nbsp;Pražský Jezulátko ukrást, že&nbsp;mám plnou hlavu jak jen rychle zbohatnout za&nbsp;cenu zločinu, a&nbsp;šéf se&nbsp;polekal, protože podomek, co&nbsp;řekl, tak to&nbsp;bylo svatý, a&nbsp;potom nikdo nikdy by&nbsp;si&nbsp;u&nbsp;nás nic nedovolil, protože podomek měl takovou sílu, jak pět dospělých chlapů… a&nbsp;potom jednou a&nbsp;pak skoro každý den odpoledne jsem přistihl podomka, jak sedí v&nbsp;tom dětském domečku, jak tam něco dělá, jak si&nbsp;snad hraje s&nbsp;těmi panenkami a&nbsp;medvídky, nikdy jsem na&nbsp;to&nbsp;nepřišel, ani jsem se&nbsp;nesnažil, a&nbsp;on mi&nbsp;jednou řekl, že&nbsp;nerad by&nbsp;byl, abych ještě jednou vešel do&nbsp;dětského pokojíčku, jak mne tam jednou viděl se&nbsp;Zdeňkem, a&nbsp;dodal, že&nbsp;neuvěřitelný by&nbsp;se&nbsp;mohlo stát skutkem počtvrtý… a&nbsp;taky mi&nbsp;to&nbsp;ukázal na&nbsp;tom kocourovi, jak s&nbsp;proseknutou páteří hned vedle mého pokojíčku se&nbsp;trápil dva dny, a&nbsp;podomek mi&nbsp;pokaždé, když jsem šel kolem, připomínal, ukazuje na&nbsp;mumii toho kocoura, jak dopadnou všichni, kteří se&nbsp;v&nbsp;jeho očích, dvěma prstama si&nbsp;ukazoval na&nbsp;svoje oči, prohřeší… A&nbsp;když za&nbsp;nic, tak za&nbsp;to, že&nbsp;jsem si&nbsp;mu&nbsp;hrál s&nbsp;jeho panenkami, za&nbsp;to&nbsp;by&nbsp;mne byl jistě na&nbsp;místě ne&nbsp;zrovna zabil, ale přizabil, abych umíral dlouho jako ten kocour, který, ač&nbsp;za&nbsp;nic nemohl, chodil mu&nbsp;za&nbsp;jeho kočkou… A&nbsp;potom! Teď jsem na&nbsp;nádraží poznal, jak za&nbsp;půl roku jsem zblbnul v&nbsp;hotelu Tichota, průvodčí pískali, cestující nastoupili na&nbsp;svoje místa, průvodčí dávali píšťalkami znamení panu výpravčímu, a&nbsp;já jsem běhal od&nbsp;jednoho konduktéra k&nbsp;druhému a&nbsp;ptal jsem se: „Prosím?“ A&nbsp;když výpravčí pískal, jako jestli je&nbsp;všechno od&nbsp;konduktérů hotovo, jestli už&nbsp;zavřeli dveře a&nbsp;tak, přiběhl jsem i&nbsp;k&nbsp;němu a&nbsp;ptal jsem se&nbsp;uctivě: „Prosím?“ A&nbsp;vlak odvážel pana Waldena a&nbsp;já jsem kráčel pražskými křižovatkami a&nbsp;dvakrát se&nbsp;mi&nbsp;stalo, že&nbsp;strážník řídící dopravu na&nbsp;křižovatce zapískal tak pronikavě, že&nbsp;jsem se&nbsp;rozběhl a&nbsp;postavil mu&nbsp;kufr na&nbsp;nohy a&nbsp;optal jsem se: „Prosím?“ A&nbsp;tak jsem kráčel ulicemi dál, až&nbsp;jsem došel k&nbsp;hotelu Paříž.</span></p>
        <p class="chunk" data-nb-ref-number="4" id="chunk4" data-nb-words="2219" data-nb-chars="12359"><span class="idea" data-nb-ref-number="4" id="idea4" data-nb-words="2219" data-nb-chars="12359">Hotel Paříž byl tak krásný, že&nbsp;jsem se&nbsp;skoro svalil. Tolik zrcadel a&nbsp;tolik mosazných zábradlí a&nbsp;tolik mosazných klik a&nbsp;tolik mosazných svícnů a&nbsp;tak vyleštěných, že&nbsp;se&nbsp;to&nbsp;podobalo zlatému paláci. A&nbsp;všude červené tepichy a&nbsp;skleněné dveře, že&nbsp;to&nbsp;bylo jako v&nbsp;zámku. Pan Brandejs mne hned vlídně přijal a&nbsp;odvedl mne do&nbsp;mého pokojíku, byl to&nbsp;prozatímní pokojíček pod střechou, odkud byl tak pěkný výhled na&nbsp;Prahu, že&nbsp;jsem si&nbsp;umínil, že&nbsp;– už&nbsp;kvůli tomu výhledu a&nbsp;pokoji&nbsp;– se&nbsp;budu snažit, abych tady byl napořád. A&nbsp;když jsem otevřel kufr, abych vyvěsil svůj frak a&nbsp;prádlo, otevřel jsem skříň, vidím, že&nbsp;je&nbsp;plná šatů, otevřel jsem druhou skříň, a&nbsp;ta zas byla plná deštníků a&nbsp;ta třetí skříň byla plná převlečníků a&nbsp;zvnitřku na&nbsp;provázcích, přibitých velkými napínáčky, tam visely stovky kravat… a&nbsp;jak jsem stáhnul ramínka a&nbsp;svoje šaty jsem si&nbsp;tam pověsil, a&nbsp;pak jsem se&nbsp;díval na&nbsp;Prahu, na&nbsp;ty&nbsp;střechy, viděl jsem třpytící se&nbsp;Hrad, a&nbsp;jak jsem jen viděl ten hrad českých králů, tak mne slzy polily a&nbsp;úplně jsem zapomněl na&nbsp;hotel Tichota, a&nbsp;teď jsem byl rád, že&nbsp;si&nbsp;mysleli, že&nbsp;jsem chtěl ukrást Pražské Jezulátko, a&nbsp;protože i&nbsp;kdyby si&nbsp;to&nbsp;nemyslel můj šéf, tak jsem teďka hrabal cestičky a&nbsp;rovnal kupky sena a&nbsp;pořád se&nbsp;lekal, odkud kdo zapíská, protože teď jsem si&nbsp;to&nbsp;domyslel, že&nbsp;i&nbsp;podomek měl píšťalku, a&nbsp;jistě ten podomek byly prodloužené oči a&nbsp;nahrazoval nohy panu šéfovi, sledoval nás a&nbsp;pak pískal zrovna tak jako šéf. A&nbsp;šel jsem dolů a&nbsp;bylo zrovna poledne a&nbsp;číšníci se&nbsp;střídali, taky obědvali, viděl jsem, jak obědvají šišky, vařené bramborové šišky se&nbsp;strouhankou, jak všem v&nbsp;kuchyni roznášejí ty&nbsp;šišky, a&nbsp;viděl jsem i&nbsp;šéfa, jak taky dostal ty&nbsp;šišky, jak je&nbsp;jedl v&nbsp;kuchyni, zrovna tak jako pokladní, akorát vrchní kuchař a&nbsp;jeho pomocníci měli k&nbsp;obědu vařené brambory na&nbsp;loupačku, i&nbsp;já jsem dostal ty&nbsp;šišky se&nbsp;strouhankou, šéf si&nbsp;mne posadil vedle sebe, a&nbsp;zatímco jsem jedl, jedl taky, ale tak nějak opatrně, spíš jakoby pro reklamu, jako když to&nbsp;můžu jíst já&nbsp;jako majitel, tak to&nbsp;můžete jíst i&nbsp;vy, moji zaměstnanci… a&nbsp;brzy si&nbsp;utřel ubrouskem ústa a&nbsp;zavedl mne na&nbsp;plac a&nbsp;napoprvé jsem dostal roznášet pivo, a&nbsp;tak jsem bral ve&nbsp;výčepu plné sklenice, narovnal jsem si&nbsp;jich plný tác, a&nbsp;za každé pivo jsem dal, jak tady bylo zvykem, červené sklíčko, a&nbsp;starý vrchní s&nbsp;šedivými vlasy jak hudební skladatel mi&nbsp;bradou ukazoval, kam mám dát pivo, a&nbsp;pak už&nbsp;jen ukazoval očima, a&nbsp;já jsem nikdy neselhal, pořád tam, kam šly oči toho krásného vrchního, tak jsem dal pivo, a&nbsp;za hodinu jsem už&nbsp;viděl, že&nbsp;ten starý vrchní mne očima pohladil a&nbsp;dal mi&nbsp;tak najevo, že&nbsp;se&nbsp;mu&nbsp;líbím, tenhle vrchní, to&nbsp;byla tedy persona, učiněný filmový herec, frakman, nikdy jsem neviděl, že&nbsp;by&nbsp;někomu tak slušel frak jako jemu, a&nbsp;taky se&nbsp;hodil do&nbsp;tohohle prostředí zrcadel, a&nbsp;i když bylo po&nbsp;polednách, tak tady se&nbsp;svítilo a&nbsp;svítilny ve&nbsp;tvaru svící, pod každou žárovka, všude byly cingrlátka z&nbsp;broušených skel, takže jsem se&nbsp;viděl v&nbsp;zrcadle, jak nesu světlá plzeňská piva, viděl jsem, že&nbsp;taky jsem tak nějak jinačí, že&nbsp;si&nbsp;musím v&nbsp;těchto zrcadlech opravit o&nbsp;sobě mínění, že&nbsp;jsem ošklivý a&nbsp;malinký, tady mi&nbsp;slušel frak, a&nbsp;když jsem se&nbsp;postavil vedle vrchního, který měl bílé kudrnaté, jako od&nbsp;kadeřnice vyčesané vlasy, viděl jsem v&nbsp;zrcadle, že&nbsp;nic bych tak nechtěl dělat jinýho, než abych byl na&nbsp;place a&nbsp;sloužil s&nbsp;tímhle vrchním, z&nbsp;kterého pořád vyzařoval klid, o&nbsp;všem věděl, všemu se&nbsp;věnoval, doplňoval objednávky, a&nbsp;pořád se&nbsp;usmíval, jako by&nbsp;byl na&nbsp;plese nebo pořádal doma domácí bál. A&nbsp;taky věděl, kdo kde u&nbsp;kterého stolu nedostal ještě jídlo, a&nbsp;zakročil, a&nbsp;taky věděl, kdo chce platit, nikdo, jak jsem zatím viděl, nikdo nemusel zvednout ruku a&nbsp;luskat prstama, ani třepat lístkem, vrchní se&nbsp;tak divně díval, jako by&nbsp;přehlížel veliké množství lidí nebo se&nbsp;díval z&nbsp;rozhledny do&nbsp;krajiny, nebo z&nbsp;nějakého parníku na&nbsp;moře, jakoby nikam, protože každý pohyb hosta a&nbsp;hostů okamžitě mu&nbsp;říkal, co&nbsp;host by&nbsp;si&nbsp;přál nebo co&nbsp;si&nbsp;přeje. A&nbsp;hned jsem si&nbsp;všiml, že&nbsp;vrchní nemá rád pingla, už&nbsp;očima mu&nbsp;vytýkal, že&nbsp;spletl jídlo a&nbsp;místo na&nbsp;šestý stůl podal vepřovou na&nbsp;stůl jedenáctý. A&nbsp;když jsem už&nbsp;roznášel pivo týden, tak v&nbsp;tomhle nádherném hotelu jsem si&nbsp;dobře všiml, že&nbsp;tenhle pingl, když nese na&nbsp;tácu jídlo z&nbsp;kuchyně, ale vždycky se&nbsp;zastaví přede dveřmi do&nbsp;restaurace, a&nbsp;když myslí, že&nbsp;se&nbsp;nikdo nedívá, z&nbsp;úrovně svých očí dal do&nbsp;úrovně svého srdce tác a&nbsp;rozhlížel se&nbsp;mlsně po&nbsp;jídlech a&nbsp;vždycky si&nbsp;uždíbl kousíček toho a&nbsp;kousíček onoho, tak maličko si&nbsp;vzal, že&nbsp;to&nbsp;bylo, jako by&nbsp;si&nbsp;jen tím jídlem umazal prsty, jen olíznul, ale přece, a&nbsp;taky jsem viděl, jak ten krásný vrchní jej tak nachytal, ale nic neřekl, jen se&nbsp;podíval a&nbsp;zase ten pingl mávl rukou, vzepřel tác nad rameno a&nbsp;kopancem otevřel houpací dveře a&nbsp;vběhl do&nbsp;lokálu, to&nbsp;bylo jeho, běžet, jako by&nbsp;mu&nbsp;tác padal dopředu, nožkama mrskal, a&nbsp;to bylo pravda, nikdo se&nbsp;neodvážil nést tolik talířů jako tenhle Karel, tak se&nbsp;jmenoval ten pingl, dvacet talířů si&nbsp;narovnal na&nbsp;tác, a&nbsp;zrovna tak, když napřáhl ruku, tak si&nbsp;narovnal na&nbsp;tu&nbsp;napřaženou ruku jak na&nbsp;nějaký dlouhý úzký stolek osm talířů, a&nbsp;ještě dva držel v&nbsp;prstech rozevřených jako vějíř a&nbsp;do druhé ruky si&nbsp;dal talíře tři, to&nbsp;bylo skoro artistické číslo a&nbsp;šéf Brandejs měl tohohle číšníka asi rád, to&nbsp;nošení tolika jídel považoval za&nbsp;ozdobu podniku. A&nbsp;tak skoro každý den jsme měli k&nbsp;obědu, jako personál, ty&nbsp;šišky, jednou s&nbsp;mákem, podruhé s&nbsp;omáčkou, potřetí s&nbsp;opékanou houskou, jindy polité máslem a&nbsp;cukrem, pak zase politý malinovou šťávou, jindy sekanou petrželkou a&nbsp;sádlem, a&nbsp;náš šéf pokaždý jedl taky v&nbsp;kuchyni ty&nbsp;šišky, ale vždycky jen málo, říkal, že&nbsp;má&nbsp;dietu, ale pak ve&nbsp;dvě hodiny mu&nbsp;nesl právě ten pingl Karel tác, a&nbsp;na něm bylo všechno ve&nbsp;stříbře, a&nbsp;podle poklopů to&nbsp;byla vždycky husička nebo kuře, kachna, zvěřina, podle toho, co&nbsp;se&nbsp;právě podle ročního období jedlo, a&nbsp;vždycky se&nbsp;to&nbsp;neslo do&nbsp;séparée, jako by&nbsp;tam obědval nějaký člen nebo senzál z&nbsp;plodinové burzy, která pokračovala vždycky ze&nbsp;sálů burzy u&nbsp;nás, v&nbsp;hotelu Paříž. Ale vždycky do&nbsp;toho séparée nenápadně se&nbsp;vloudil náš šéf, a&nbsp;když vyšel, tak se&nbsp;leskl a&nbsp;byl spokojený, s&nbsp;párátkem v&nbsp;koutku úst. A&nbsp;právě tenhle pingl Karel, ten asi měl něco se&nbsp;šéfem, protože když skončil hlavní den na&nbsp;burze, to&nbsp;býval každý čtvrtek, tak burziáni přišli k&nbsp;nám, a&nbsp;oslavovali uzavřené obchody pitím šampaňského a&nbsp;koňaků, s&nbsp;tácy jídla pro každý stůl, vždycky byl jen jeden tác, ale plný, že&nbsp;to&nbsp;byla hostina… a&nbsp;ač byl ještě den, tak už&nbsp;od&nbsp;jedenácti hodin seděly v&nbsp;lokále krásně nabarvené slečny, tak jako jsem je&nbsp;znal od&nbsp;Rajských, když jsem pracoval U&nbsp;Zlatého města Prahy, a&nbsp;ty kouřily a&nbsp;popíjely těžké vermuty a&nbsp;čekaly na&nbsp;burziány, a&nbsp;když přišli, tak dívky se&nbsp;rozešly, každá už&nbsp;měla svůj stůl, už&nbsp;byly objednané do&nbsp;chambre séparée, a&nbsp;když jsem procházel, zastřenými záclonkami se&nbsp;ozýval smích a&nbsp;cinkání sklenic, a&nbsp;to trvalo kolik hodin, až&nbsp;navečer se&nbsp;rozcházeli burziáni, rozjaření, a&nbsp;krásné slečny vycházely a&nbsp;česaly se&nbsp;na&nbsp;toaletách, malovaly si&nbsp;rozmazané, slíbané barvičky z&nbsp;úst. Utahovaly si&nbsp;blůzičky a&nbsp;házely oči za&nbsp;sebe, div si&nbsp;nevyvrátily hlavy, aby se&nbsp;podívaly, jestli znovu natažené punčošky mají čáru, šev, táhnoucí se&nbsp;od&nbsp;poloviny stehen až&nbsp;dolů do&nbsp;kramflíčků, rovnou na&nbsp;střed paty. A&nbsp;když burziáni odešli, nikdy jsem nesměl, ani nikdo jiný, vejít do&nbsp;chambre séparée, jen každý věděl, a&nbsp;já jsem to&nbsp;kolikrát viděl rozhrnutou záclonou, jak Karel vytahuje všechna polstrování, a&nbsp;to byl jeho kšeft, vybírá odtamtud zapadlé koruny a&nbsp;bankovky, někdy i&nbsp;prsten a&nbsp;utržený přívěsek od&nbsp;hodinek, a&nbsp;všechny ty&nbsp;peníze byly jeho, co&nbsp;burziáni nebo slečny, jak se&nbsp;tam svlékali nebo oblékali nebo se&nbsp;všelijak vrtěli, vysypali z&nbsp;kapes kabátů a&nbsp;kalhot a&nbsp;vestiček, nebo co&nbsp;se&nbsp;jim utrhlo od&nbsp;řetízků u&nbsp;vesty. A&nbsp;takhle jednou v&nbsp;poledne se&nbsp;stalo, že&nbsp;Karel si&nbsp;opět naložil na&nbsp;tác těch svých dvanáct talířů s&nbsp;příkrmem a&nbsp;zase, jak měl ve&nbsp;zvyku, postál u&nbsp;dveří, vybral si&nbsp;kousíček hovězí vařený špičky a&nbsp;k&nbsp;tomu drobeček kapusty, a&nbsp;místo moučníku žďabánek telecí nádivky, a&nbsp;pak si&nbsp;nadhodil tác, jako by&nbsp;tím jídlem posílen, a&nbsp;s&nbsp;úsměvem se&nbsp;vřítil do&nbsp;restaurace, ale nějaký host, který šňupal tabák nebo měl rýmu, byl to&nbsp;venkovský člověk, natáhl nosem, a&nbsp;jak natáhl, tak ten tah jako by&nbsp;jej za&nbsp;vlasy vytáhl, až&nbsp;se&nbsp;musel prudce vztyčit, a&nbsp;jak si&nbsp;tak hlučně kýchl, cípem zavadil o&nbsp;rám tácu, a&nbsp;Karel, který v&nbsp;předklonu dobíhal ten vzduchem letící tác naložený talíři, jako nějaký létající koberec, tak vzduchem restaurace Karel vždycky nosil ta&nbsp;jídla, tak ten tác dostal zrychlení nebo Karlovy nohy utrpěly zpoždění, prosmekl se, protože ten tác se&nbsp;posunul mimo k&nbsp;nebi otočenou dlaň, marně prsty sahaly po&nbsp;tom podnosu, všichni, kdo jsme byli od&nbsp;fochu, i&nbsp;šéf, který měl tady návštěvu grémia hoteliérů, sám pan Šroubek seděl u&nbsp;tabule a&nbsp;viděl to, co&nbsp;potom přišlo a&nbsp;jak jsme předvídali… Karel udělal ještě mocný přískok, zachytil ještě ten tác, ale dva talíře se&nbsp;svezly, a&nbsp;nejdříve kousky špačka à&nbsp;la Puszta a&nbsp;potom omáčka a&nbsp;pak talíř a&nbsp;potom přesně to&nbsp;samé s&nbsp;vteřinovým zpožděním udělal i&nbsp;ten druhý talíř, omáčka a&nbsp;maso a&nbsp;nakonec knedlíky, padalo a&nbsp;padlo na&nbsp;hosta, který si&nbsp;předčítal jako vždycky celý jídelní lístek a&nbsp;pak, až&nbsp;si&nbsp;vybral, zvedl oči a&nbsp;objednal a&nbsp;dlouho se&nbsp;přitom vyptával, jestli to&nbsp;maso nebude tvrdé a&nbsp;omáčka dost horká a&nbsp;knedlík jestli bude péřový, tak to&nbsp;teklo a&nbsp;padalo na&nbsp;hostova záda, a&nbsp;jak se&nbsp;vztyčil i&nbsp;s&nbsp;tou omáčkou, knedlíky se&nbsp;mu&nbsp;svezly do&nbsp;klína a&nbsp;pak pod ubrus a&nbsp;jeden knedlík mu&nbsp;seděl na&nbsp;hlavě jako čepička, jak jarmulka, jak ji&nbsp;nosil rabín, jako kvadrátek velebný pán… a&nbsp;Karel, který zachránil všech ostatních deset jídel, když tohle viděl, a&nbsp;viděl i&nbsp;pana Šroubka, majitele hotelu Šroubek, tak zvedl ještě výš ten tác a&nbsp;nadhodil si&nbsp;jej, a&nbsp;obrátil a&nbsp;všech deset talířů mrskl na&nbsp;koberec, a&nbsp;tak jako na&nbsp;divadle nebo v&nbsp;pantomimě ukazoval, jak ho&nbsp;votrávily ty&nbsp;dva talíře, a&nbsp;taky tak si&nbsp;odvázal zástěru a&nbsp;i s&nbsp;tou zástěrou praštil, a&nbsp;rozkacený odcházel a&nbsp;oblékl se&nbsp;do&nbsp;civilu a&nbsp;šel chlastat. Já&nbsp;jsem ještě tohle nechápal, ale každý, kdo byl od&nbsp;fochu, tak každý o&nbsp;tom říkal, že&nbsp;kdyby se&nbsp;mu&nbsp;to&nbsp;stalo s&nbsp;těmi dvěma talíři, tak by&nbsp;to&nbsp;s&nbsp;těmi deseti dopadlo zrovna tak, protože pingl, číšník na&nbsp;place má&nbsp;čest jen jednu, a&nbsp;ta patří pravidlům reprezentačního stolničení. Ale to&nbsp;ještě zdaleka neskončilo. Pan Karel se&nbsp;vrátil a&nbsp;metaje očima se&nbsp;posadil v&nbsp;kuchyni, očima do&nbsp;restaurace, a&nbsp;zničehonic vyskočil a&nbsp;chtěl na&nbsp;sebe strhnout tu&nbsp;velikou kredenc, ve&nbsp;které jsou skleničky pro celou restauraci, a&nbsp;pokladní a&nbsp;kuchaři přiskočili, a&nbsp;zase tu&nbsp;kredenc, ze&nbsp;které se&nbsp;sypaly s&nbsp;řinkotem sklenky a&nbsp;tříštily se&nbsp;na&nbsp;zemi, tak zase tlačili tu&nbsp;kredenc zpátky, ale pan Karel měl s&nbsp;těmi dvěma talíři takovou sílu, že&nbsp;třikrát pomaličku skoro užuž zvrátil celou kredenc na&nbsp;podlahu, ale kuchaři, už&nbsp;celý červený, zase pomaličku třikrát zatlačili tu&nbsp;skříň na&nbsp;svoje místo, a&nbsp;když si&nbsp;jako by&nbsp;všichni oddychli, tak pan Karel přiskočil, vzal ty&nbsp;restaurační kamna, tak dlouhý, že&nbsp;když do&nbsp;dvířek přiložíte, tak než doběhnete k&nbsp;troubě, tak už&nbsp;skoro pod pláty vyhaslo, tak vzal za&nbsp;ty&nbsp;kamna a&nbsp;šmejknul jimi tak, že&nbsp;vytrhl roury a&nbsp;brzy byla kuchyň plná čmoudu a&nbsp;dýmu a&nbsp;všechno kuckalo a&nbsp;s&nbsp;námahou zasadili tu&nbsp;rouru, a&nbsp;docela domazaní kuchaři se&nbsp;svalili na&nbsp;židle a&nbsp;dívali se, kde je&nbsp;pan Karel? A&nbsp;ten už&nbsp;byl pryč, a&nbsp;tak jsme si&nbsp;všichni oddychli, ale najednou se&nbsp;ozval řinkot a&nbsp;pan Karel produpl skleněnou podlahu ve&nbsp;světlíku nad plotnou a&nbsp;probořil se&nbsp;dolů do&nbsp;kuchyně a&nbsp;jednou nohou do&nbsp;dršťkové speciální přesnídávkové polévky až&nbsp;po&nbsp;nohavici a&nbsp;druhou stál v&nbsp;kastro­lu s&nbsp;gulášem, kombinovaným s&nbsp;omáčkou z&nbsp;hříběte na&nbsp;hříbkách… a&nbsp;tak se&nbsp;brouzdal a&nbsp;kuchaři se&nbsp;svalili a&nbsp;všude byly střepy, a&nbsp;tak běželi pro podomka, bývalého zápasníka, aby použil násilí a&nbsp;vyvedl pana Karla, že&nbsp;asi něco bude mít proti hotelu Paříž… a&nbsp;podomek se&nbsp;rozkročil a&nbsp;roztáhl od&nbsp;sebe tlapy, jako by&nbsp;v&nbsp;nich držel přadeno vlny k&nbsp;namotání do&nbsp;klubíčka, a&nbsp;řekl, kde jseš, ty&nbsp;vemeno? Ale pan Karel dal pěstí takovou podomkovi, že&nbsp;ten se&nbsp;svalil a&nbsp;musela přijít policie a&nbsp;pan Karel už&nbsp;byl klidný, ale na&nbsp;chodbě srazil dva policajty a&nbsp;kopal do&nbsp;helmy, a&nbsp;ta helma byla na&nbsp;hlavě policajtů, a&nbsp;tak táhli pana Karla do&nbsp;chambre séparée a&nbsp;tam mu&nbsp;napráskali, po&nbsp;každém křiknutí všichni hosté v&nbsp;restauraci cukli rameny, a&nbsp;nakonec vyvedli pana Karla, byl samá modřina, ale řekl šatnářce, ty&nbsp;dva talíře že&nbsp;ještě budou něco koštovat… a&nbsp;taky ano, jak přišla zpráva, že&nbsp;se&nbsp;uklidnil, tak zničehonic produpl umejvadlo z&nbsp;porculánu a&nbsp;vyrval ze&nbsp;zdi trubky, a&nbsp;tak všechno v&nbsp;místnosti, i&nbsp;policisté, všechno bylo politý a&nbsp;postříkaný, než se&nbsp;podařilo prsty zacpat ty&nbsp;díry v&nbsp;trubkách.</span></p>
        <p class="chunk" data-nb-ref-number="5" id="chunk5" data-nb-words="1106" data-nb-chars="6115"><span class="idea" data-nb-ref-number="5" id="idea5" data-nb-words="1106" data-nb-chars="6115">A&nbsp;tak jsem se&nbsp;stal číšníkem na&nbsp;place pod vedením vrchního pana Skřivánka, byli jsme tady ještě dva číšníci, ale já&nbsp;jsem mohl jediný stát zády opřen o&nbsp;stůl v&nbsp;přístěnku, když po&nbsp;polednách už&nbsp;bylo trošku volno. A&nbsp;pan vrchní mi&nbsp;říkal, že&nbsp;ze&nbsp;mne bude dobrý vrchní, že&nbsp;ale musím si&nbsp;vypěstovat takovou schopnost, abych, jak host vejde, si&nbsp;ho&nbsp;zapamatoval a&nbsp;věděl, kdy odchází, ne&nbsp;za&nbsp;poledne, když je&nbsp;šatna, ale odpoledne, kdy se&nbsp;servíruje do&nbsp;kavárny, abych se&nbsp;naučil znát, kdo se&nbsp;chce pouze najíst a&nbsp;odejít nepozorovaně bez zaplacení. Abych taky dovedl odhadnout, kolik má&nbsp;host s&nbsp;sebou peněz, a&nbsp;zda podle toho taky utrácí, nebo by&nbsp;utrácet měl. To&nbsp;že&nbsp;je&nbsp;podstatou dobrého vrchního. A&nbsp;tak, když byl čas, mi&nbsp;vrchní tiše líčil, jaký host právě přišel a&nbsp;jaký právě odchází. Několik týdnů mne tak cvičil, že&nbsp;jsem se&nbsp;odvážil sám tipovat. Už&nbsp;jsem se&nbsp;těšil na&nbsp;odpoledne, jako bych byl na&nbsp;nějaké dobrodružné výpravě, tak jsem býval vzrušen, jako lovci, když očekávají na&nbsp;čekané zvěř, a&nbsp;pan vrchní, buďto kouřil, měl přivřené oči a&nbsp;spokojeně kýval, nebo vrtěl hlavou a&nbsp;opravil mne a&nbsp;sám šel a&nbsp;na hostovi mi&nbsp;dokázal, že&nbsp;on&nbsp;měl pravdu, a&nbsp;taky vždycky pravdu měl. Opravdu. A&nbsp;já jsem se&nbsp;tak poprvně dozvěděl, když jsem položil panu vrchnímu shrnující otázku: „Jakpak to&nbsp;tak všechno víte?“ odpověděl a&nbsp;celý se&nbsp;narovnal: „Protože já&nbsp;jsem obsluhoval anglického krále.“ „Krále?“ spráskl jsem rukama, „pro pána krále, vy&nbsp;jste obsluhoval… anglickýho krále?“ A&nbsp;vrchní spokojeně kýval hlavou. A&nbsp;tak jsme vstoupili do&nbsp;druhého období, které mě&nbsp;přivádělo v&nbsp;nadšení, to&nbsp;bylo něco jako třídní loterie, když čekáte, zda vám vyjde to&nbsp;číslo vašeho losu, jako tombola o&nbsp;šibřinkách nebo veřejné slavnosti. Když vstoupil odpoledne nějaký host, přikývnul pan vrchní a&nbsp;vešli jsme do&nbsp;přístěnku a&nbsp;já jsem řekl: „To je&nbsp;Ital.“ A&nbsp;pan vrchní zavrtěl hlavou a&nbsp;řekl: „To je&nbsp;Jugoslávec ze&nbsp;Splitu nebo Dubrovníku…,“ a&nbsp;dívali jsme se&nbsp;chvilku do&nbsp;očí a&nbsp;pak jsme přikývli a&nbsp;já jsem položil dvacet korun a&nbsp;pan vrchní taky na&nbsp;tác v&nbsp;tom přístěnku. A&nbsp;šel jsem se&nbsp;zeptat, co&nbsp;si&nbsp;host přeje, a&nbsp;když jsem přijal objednávku, už&nbsp;když jsem se&nbsp;vracel, tak pan vrchní podle mého obličeje shrábnul obě dvaceti­koruny, a&nbsp;vkládal je&nbsp;do&nbsp;své ohromné tašky, kvůli které měl kapsu v&nbsp;kalhotách obšitou tou samou kůží jako měla ta&nbsp;taška, a&nbsp;já jsem se&nbsp;divil: „Jakpak to&nbsp;tak, pane vrchní, poznáte?“ A&nbsp;on řekl skromně: „Obsluhoval jsem anglického krále.“ A&nbsp;tak jsme se&nbsp;sázeli a&nbsp;já jsem vždycky prohrál, ale to&nbsp;už&nbsp;mne zase pan vrchní učil, že&nbsp;když chci být dobrý vrchní, tak musím poznat nejen národnost, ale co&nbsp;si&nbsp;tak host asi dá? A&nbsp;když sestupoval host do&nbsp;restaurace, přikývli jsme si&nbsp;a&nbsp;vešli do&nbsp;přístěnku a&nbsp;tam jsme položili každý dvacku na&nbsp;odkládací stoleček a&nbsp;já jsem řekl, že&nbsp;host si&nbsp;dá&nbsp;gulášovou polévku nebo spe­ciální dršťkovou, a&nbsp;pan vrchní řekl, že&nbsp;host si&nbsp;dá&nbsp;čaj a&nbsp;opékaný chléb bez česneku, a&nbsp;tak jsem šel pro objednávku, a&nbsp;když jsem popřál dobrého jitra a&nbsp;optal se, co&nbsp;si&nbsp;host přeje? Objednal si&nbsp;opravdu ten čaj s&nbsp;topinkou, a&nbsp;jak jsem kráčel, tak už&nbsp;pan vrchní si&nbsp;vzal obě dvaceti­koruny a&nbsp;řekl mi, to&nbsp;musíš hned poznat žlučníkáře, jen se&nbsp;na&nbsp;hosta podívej, ten má&nbsp;možná i&nbsp;játra v&nbsp;sakrech… a&nbsp;jindy zase jsem hádal, že&nbsp;host si&nbsp;dá&nbsp;čaj a&nbsp;chleba s&nbsp;máslem, a&nbsp;pan vrchní tvrdil, že&nbsp;si&nbsp;objedná pražskou šunku s&nbsp;okurkou a&nbsp;sklenici plzeňského piva, a&nbsp;taky ano, jen jsem přijal objednávku, tak jsem se&nbsp;otočil, a&nbsp;pan vrchní, když mne viděl, jak jdu, tak se&nbsp;na&nbsp;mne podíval, zvedl okénko a&nbsp;místo mne volal do&nbsp;kuchyně… pražskou šunku… a&nbsp;když jsem došel, dodal do&nbsp;kuchyně… a&nbsp;okurku navíc! A&nbsp;já jsem byl šťasten, že&nbsp;se&nbsp;takhle mohu učit, sice jsem všechny tuzéry takhle utratil, protože jak jsme mohli, tak jsme se&nbsp;sázeli a&nbsp;vždycky jsem prohrál, ale vždycky jsem se&nbsp;zeptal, jak to&nbsp;tak, pane vrchní, všechno víte? A&nbsp;on ukládal dvě dvacetikoruny do&nbsp;tašky a&nbsp;říkal, obsluhoval jsem anglickýho krále. A&nbsp;tak jsem po&nbsp;Karlovi a&nbsp;ještě předtím poznal i&nbsp;vrchního Zdeňka, ten, který rád budil v&nbsp;noci vesnici a&nbsp;utratil všechny peníze, jako by&nbsp;byl nějaký zkrachovaný aristokrat, a&nbsp;taky jsem si&nbsp;teprve tady vzpomněl na&nbsp;vrchního U&nbsp;Zlatého města Prahy, ten můj první vrchní se&nbsp;mi&nbsp;najednou tak zjevil, jmenoval se&nbsp;Málek, a&nbsp;ten byl hrozně šetrný, nikdo nevěděl, kam dává prachy, a&nbsp;každý věděl, že&nbsp;je&nbsp;má, že&nbsp;jich musí mít moc, že&nbsp;jistě šetří na&nbsp;nějaký hotýlek, a&nbsp;až přestane být vrchním, tak si&nbsp;ten hotýlek někde v&nbsp;Českým ráji koupí nebo pronajme. Ale ono to&nbsp;bylo docela jinak, on&nbsp;se&nbsp;mi&nbsp;jednou svěřil, nějak jsme se&nbsp;opili při svatbě, a&nbsp;on měl náladu naměkko a&nbsp;řekl mi, a&nbsp;pak ukázal, že&nbsp;před osmnácti lety ho&nbsp;manželka poslala, aby vyřídil vzkaz její kamarádce, a&nbsp;tak tam zazvonil, otevřely se&nbsp;dveře, stála tam krásná ženská, ona se&nbsp;začervenala a&nbsp;on taky, a&nbsp;tak tam stáli ve&nbsp;dveřích ohromení, ona držela vyšívání, a&nbsp;tak vešel, nic neřekl, ale objal ji, a&nbsp;ona vyšívala dál, a&nbsp;pak se&nbsp;sklouzl na&nbsp;kanape a&nbsp;ona za&nbsp;jeho zády vyšívala dál a&nbsp;on se&nbsp;jí&nbsp;zmocnil jako mužský, tak mi&nbsp;to&nbsp;řekl, a&nbsp;od té&nbsp;doby se&nbsp;zamiloval a&nbsp;šetří, a&nbsp;už za&nbsp;těch osmnáct let má&nbsp;sto tisíc, aby vyplatil a&nbsp;zajistil svoji rodinu, manželku a&nbsp;děti, příští rok jim dá&nbsp;domek a&nbsp;pak půjde on, už&nbsp;šedovlasý, se&nbsp;svou už&nbsp;šedovlasou krasavicí za&nbsp;svým štěstím… to&nbsp;mi&nbsp;vyprávěl a&nbsp;ještě odemkl svůj psací stůl a&nbsp;ten měl vzadu ještě jedno dno, a&nbsp;tam byly naskládány ty&nbsp;stovky, všechno, aby si&nbsp;vykoupil to&nbsp;svoje štěstí… a&nbsp;já jsem se&nbsp;na&nbsp;něj díval, a&nbsp;nikdy bych to&nbsp;nebyl řekl, díval jsem se&nbsp;na&nbsp;jeho boty, měl povytaženou nohavici a&nbsp;nosil starodávné podvlíkačky, až&nbsp;dolů, nad kotníkem převázané dokola bílou tkaničkou přišitou k&nbsp;cípu nohavice, a&nbsp;ty podvlíkačky jako by&nbsp;byly z&nbsp;mého dětství, kdy jsem byl u&nbsp;babičky v&nbsp;městských mlejnech, jak cestující házeli z&nbsp;pisoáru Karlových lázní prádlo… přesně jednou takové podvlékačky se&nbsp;rozpřáhly a&nbsp;zůstaly stát na&nbsp;chvíli ve&nbsp;vzduchu… tak všichni vrchní byli každý jiný, a&nbsp;tenhle Málek od&nbsp;Zlatého města Prahy, ten se&nbsp;mi&nbsp;najednou zjevil vedle vrchního hotelu Paříž, a&nbsp;ten Málek mi&nbsp;připadal jako nějaký světec, tak jako ten malíř a&nbsp;básník Jódl, který prodával Život Ježíše Krista a&nbsp;vysvlíkal a&nbsp;oblíkal si&nbsp;kabát nebo svrchník a&nbsp;pořád byl posypaný prášky a&nbsp;ústa měl obtažená žlutou tekutinou, jak pil ten svůj Neurastenin… copak bude jednou ze&nbsp;mne?</span></p>
        <p class="chunk" data-nb-ref-number="6" id="chunk6" data-nb-words="2336" data-nb-chars="13462"><span class="idea" data-nb-ref-number="6" id="idea6" data-nb-words="2336" data-nb-chars="13462">A&nbsp;tak každý čtvrtek jsem teď obsluhoval burziány já. Karel už&nbsp;nepřišel. A&nbsp;tak jako všichni bohatí lidé, tak i&nbsp;ti burziáni byli hraví a&nbsp;veselí jako štěňátka, a&nbsp;když se&nbsp;jim povedl nějaký obchod, tak dovedli utrácet a&nbsp;rozdávat bankovky jako nějací řezníci, když vyhráli ve&nbsp;ferblu. Ale ti&nbsp;řezníci, co&nbsp;hrávali ferbla, tak dopadli nějak tak, že&nbsp;se&nbsp;vrátili domů až&nbsp;za&nbsp;tři dny, bez bryčky, bez koní, bez dobytka, který nakoupili, všechno prohráli v&nbsp;tom ferblu, že&nbsp;přišli domů jen s&nbsp;bičem. Taky tak tihle burziáni někdy prohrávali, a&nbsp;taky přišli o&nbsp;všecko, taky v&nbsp;chambre séparée seděli a&nbsp;dívali se&nbsp;na&nbsp;svět jak Jeremiáš na&nbsp;hořící Jeruzalém, ještě naposledy utratili peníze, které už&nbsp;platil ten, který na&nbsp;burze vyhrál, takové štígro to&nbsp;bylo. A&nbsp;já jsem se&nbsp;pak zvolna stával i&nbsp;důvěrníkem slečen, které čekaly v&nbsp;kavárně, až&nbsp;burza skončí, aby pak upravené sestupovaly dolů, do&nbsp;chambre séparée, ono to&nbsp;bylo stejně jedno, jestli je&nbsp;jedenáct hodin dopoledne nebo odpoledne, když se&nbsp;už&nbsp;stmívá, nebo hluboká noc nebo ráno, od&nbsp;rána se&nbsp;v&nbsp;hotelu Paříž svítilo, celý hotel byl v&nbsp;jednom kuse rozsvícený, jako lustr, který jste zapomněli zhasnout. Nejradši jsem měl chambre séparée, kterému ty&nbsp;slečny říkaly kabinet vizitace, vizitační pavilon, interní oddělení. Zatímco burziáni, kteří byli ještě při síle, se&nbsp;snažili nejkratší cestou přiopít slečny a&nbsp;pak z&nbsp;nich zvolna vysvlékat blůzičky a&nbsp;sukně, až&nbsp;se&nbsp;s&nbsp;nimi váleli na&nbsp;polstrovaných gaučích a&nbsp;křeslech tak, jak je&nbsp;pánbu stvořil, a&nbsp;končili ti&nbsp;burziáni naprosto vyčerpaní, někdy vypadali, jako by&nbsp;po&nbsp;té&nbsp;lásce utrpěli nějaký srdeční záchvat, tak je&nbsp;to&nbsp;milování v&nbsp;nezvyklých pozicích zmohlo, tak v&nbsp;oddělení interním nebo v&nbsp;takzvaném vizitačním pavilonu bylo veselo pořád. Dívky, na&nbsp;které vyšel ten úkol, aby animírovaly hosty, vždycky si&nbsp;to&nbsp;považovaly, protože tady, jak jsem viděl, utržily nejvíc, a&nbsp;ti starší burziáni se&nbsp;pořád smáli a&nbsp;žertovali, a&nbsp;brali to&nbsp;vysvlékání slečen jako nějakou kolektivní hru na&nbsp;fanty, zvolna, aniž přestávali usrkovat a&nbsp;vonět k&nbsp;broušeným kalichům se&nbsp;šampaňským nebo koňakem, vysvlékali slečnu přímo na&nbsp;stole, kam se&nbsp;pak slečna sama položila, a&nbsp;burziáni kolem jejího těla měli sklenky a&nbsp;mísy s&nbsp;kaviárem a&nbsp;salátem a&nbsp;krájeným uherským salámem, nasazovali si&nbsp;brejle a&nbsp;prohlíželi si&nbsp;každý záhyb toho krásnýho ženskýho těla a&nbsp;prosili jako na&nbsp;nějaké přehlídce šatů nebo v&nbsp;ateliéru nějaké akademie malířské, aby se&nbsp;dívka posadila, vztyčila, aby si&nbsp;klekla, aby spustila nohy ze&nbsp;stolu a&nbsp;bosýma nožkama komíhala, jako by&nbsp;si&nbsp;myla nohy v&nbsp;potoce, a&nbsp;nikdy se&nbsp;tihle burziáni nehádali, jaký úd&nbsp;byl k&nbsp;nim otočen, jaká část těla byla u&nbsp;nich, každý s&nbsp;velikým nadšením, které se&nbsp;podobalo nadšení krajináře, malíře, který přenáší, co&nbsp;jej vzrušuje v&nbsp;krajině, na&nbsp;plátno, tak tihle starci s&nbsp;neutuchajícím nadšením si&nbsp;prohlíželi zblízka a&nbsp;přes brejle tu&nbsp;ohnutý loket, tu&nbsp;zespodu rozpuštěnou kštici vlasů, tu&nbsp;nárt a&nbsp;kotník, pak zase břicho, jiný zase pootevřel krásné půlky zadnice a&nbsp;s&nbsp;dětským obdivem se&nbsp;díval na&nbsp;to, co&nbsp;právě viděl, jiný zase vykřikoval nadšením a&nbsp;díval se&nbsp;do&nbsp;stropu, jako by&nbsp;samému bohu děkoval za&nbsp;to, že&nbsp;se&nbsp;může dívat do&nbsp;roztažených nohou slečny a&nbsp;dotknout se&nbsp;prsty nebo ústy toho, co&nbsp;se&nbsp;mu&nbsp;zalíbilo nejvíc… tak toto chambre séparée se&nbsp;třpytilo nejen prudkým světlem od&nbsp;stropu hnaným trychtýřem pergamenového lustru, ale i&nbsp;pohybujícími se&nbsp;sklenkami a&nbsp;hlavně třpytem čtyřech párů čoček brýlí, které se&nbsp;pohybovaly jako závojnaté rybky v&nbsp;osvětleném akváriu. A&nbsp;tak, když se&nbsp;nasytili pohledy, tak skončili tihle burziáni vizitaci, nalili slečně šampaňské, a&nbsp;ona seděla na&nbsp;stole a&nbsp;ťukali si&nbsp;s&nbsp;ní, oslovovali ji&nbsp;křestním jménem a&nbsp;brala ze&nbsp;stolu, co&nbsp;chtěla, a&nbsp;starší páni žertovali a&nbsp;byli dvorní, zatímco v&nbsp;ostatních chambre séparée zněl veselý smích, občas přecházel v&nbsp;mlčení, takže často jsem si&nbsp;myslel, že&nbsp;teď bych tam měl vtrhnout, jistě tam leží mrtvola nebo umírající burzián… A&nbsp;pak zase ti&nbsp;moji starci oblékali tu&nbsp;slečnu, zase jako film přetáčený nazpátek, tak jako ji&nbsp;svlékali, zase ji&nbsp;oblékali, žádná ta&nbsp;lhostejnost, která se&nbsp;dostavuje vždycky potom, ten nezájem, ale pořád ta&nbsp;samá dvornost jako byla na&nbsp;začátku… a&nbsp;když zaplatili, vždycky platil jeden burzián, dali vrchnímu tuzér a&nbsp;já jsem dostal vždycky stovku, odcházeli zářící, usmíření, plni krásných obrazů, které jim vystačily vždycky na&nbsp;jeden týden, už&nbsp;od&nbsp;pondělka se&nbsp;těšili, jak ve&nbsp;čtvrtek provedou vizitaci jiné slečny, protože tihle hosté nikdy nevizitovali jednu a&nbsp;tu samou slečnu znovu, ale pokaždé jinou, snad aby v&nbsp;polosvětě pražských prostitutek získali pověst. Ale pokaždé ta&nbsp;slečna, tu, kterou vizitovali, zůstala v&nbsp;chambre séparée… čekala… a&nbsp;když jsem uklízel ze&nbsp;stolu a&nbsp;když jsem nesl poslední příbor, to&nbsp;jsem věděl už&nbsp;od&nbsp;začátku, že&nbsp;to, co&nbsp;přišlo, bylo už&nbsp;tady zvykem, dívala se&nbsp;na&nbsp;mne tak lačně, jako bych byl nějaký filmový herec, byla ta&nbsp;slečna tou vizitací tak vzrušená, tak oddychovala, že&nbsp;nebyla schopna odejít, a&nbsp;taky se&nbsp;tak stalo poprvně a&nbsp;potom každý čtvrtek, že&nbsp;já&nbsp;jsem musel dokončit to, co&nbsp;staříci načali, vždycky a&nbsp;všechny ty&nbsp;slečny s&nbsp;takovou vášní se&nbsp;na&nbsp;mne vrhly, s&nbsp;takovou dychtivostí se&nbsp;mi&nbsp;oddaly, jako by&nbsp;to&nbsp;bylo poprvně… a&nbsp;já jsem si&nbsp;těch pár minut připadal krásný a&nbsp;vysoký a&nbsp;kučeravý, já&nbsp;jsem měl ne&nbsp;dojem, ne&nbsp;pocit, ale jistotu, že&nbsp;jsem král těch krásných slečen… ale to&nbsp;bylo tím, jak vizitací jejich těla byla tak vylechtána očima, rukama i&nbsp;jazykem, že&nbsp;nemohly ty&nbsp;slečny z&nbsp;té prohlídky chodit, až&nbsp;teprve, když jsem cítil, že&nbsp;jednou a&nbsp;dvakrát dosáhly vrcho­lu, jak zase oživly, oči se&nbsp;jim vrátily, mázdra, kterou měly místo očí, zmizela, mrak, do&nbsp;kterého byly vyhnány, se&nbsp;rozplynul a&nbsp;dívaly se&nbsp;zase normálně, a&nbsp;zase já&nbsp;jsem byl pro ně&nbsp;malinký číšník, někdo, kdo v&nbsp;zastoupení někoho krásného a&nbsp;silného vykonal v&nbsp;příkazu to, co&nbsp;jsem každý čtvrtek vykonával s&nbsp;čím dál větší chutí a&nbsp;rutinou, protože tohle patřilo tomu vyvolenému číšníkovi přede mnou, Karlovi, který k&nbsp;tomu měl vlohy a&nbsp;schopnosti a&nbsp;lásku, ale tu&nbsp;jsem já&nbsp;měl taky… A&nbsp;asi jsem byl i&nbsp;jinak dobrý, protože všechny slečny mne zdravily předem, když mne potkaly v&nbsp;podniku nebo na&nbsp;ulici, už&nbsp;z&nbsp;daleka se&nbsp;mně klaněly, už&nbsp;z&nbsp;dálky, když mne viděly, na&nbsp;mne třepaly kapesníčkem nebo kabelkou, a&nbsp;když neměly v&nbsp;ruce nic, tak alespoň přátelsky třásly ručkou… a&nbsp;já jsem se&nbsp;jim klaněl, nebo širokým pohybem klobouku devótně házel poklony a&nbsp;pak jsem se&nbsp;narovnal a&nbsp;zvedl bradu, abych byl sám u&nbsp;sebe ještě větší na&nbsp;dvojnásobně podbitých podrážkách, abych o&nbsp;těch pár centimetrů byl vyšší… A&nbsp;tak jsem na&nbsp;sebe začal držet víc, než jsem měl. Když jsem měl volno, oblíkal jsem se, zamiloval jsem se&nbsp;do&nbsp;kravat, taková kravata, ta&nbsp;dělá teprv šaty, a&nbsp;šaty pak dělají člověka, a&nbsp;já jsem si&nbsp;kupoval kravaty, tak jsem viděl, že&nbsp;takové kravaty mají i&nbsp;naši hosté, a&nbsp;to mi&nbsp;bylo málo, pořád jsem vzpomínal, a&nbsp;vzpomínkou jsem otevíral tu&nbsp;skříň s&nbsp;předměty a&nbsp;šatstvem, které si&nbsp;u&nbsp;nás v&nbsp;hotelu zapomněli naši hosté, a&nbsp;tam jsem viděl kravaty, jaké jsem neviděl nikdy a&nbsp;nikde, kravaty, které měly na&nbsp;tenké niti cedulku, a&nbsp;jednu kravatu si&nbsp;tady zapomněl Alfred Karniol, velkoobchodník z&nbsp;Damašku, a&nbsp;druhou zase Salamon Pihovaty, generální zástupce z&nbsp;Los Angeles, a&nbsp;třetí Jonathan Shapliner, majitel přádelen ze&nbsp;Lvova, a&nbsp;čtvrtou a&nbsp;pátou, celé tucty kravat, a&nbsp;já jsem toužil po&nbsp;tom, jednu takovou kravatu si&nbsp;uvázat, a&nbsp;tak jsem nemyslil na&nbsp;nic jiného než na&nbsp;tu&nbsp;jednu kravatu, měl jsem na&nbsp;vybrání tři, jedna byla modrá jakoby z&nbsp;kovu, druhá byla tmavě červená, z&nbsp;té samé látky jako ta&nbsp;modrá, leskly se&nbsp;jako krovky vzácných brouků nebo křídla motýlů, ach, maličko rozepnutý letní sako s&nbsp;rukou v&nbsp;kapse a&nbsp;od krku do&nbsp;pasu mít vyplazenou takovou kravatu, kvalita a&nbsp;obdiv, když jsem si&nbsp;ji&nbsp;na&nbsp;zkoušku uvázal v&nbsp;zrcadle, ani jsem nedýchal… viděl jsem ty&nbsp;kravaty nikoliv přese mne, ale já&nbsp;jsem se&nbsp;na&nbsp;sebe díval a&nbsp;viděl jsem se, jak jdu Václavským náměstím a&nbsp;Národní třídou, a&nbsp;najednou jsem se&nbsp;polekal! Proti mně jsem kráčel já, viděl jsem, že&nbsp;i&nbsp;ostatní chodci, hlavně ti&nbsp;v&nbsp;elegantních šatech, jak sebou trhají a&nbsp;lekají se&nbsp;mé&nbsp;krásné kravaty, kterou neviděli nikdy, a&nbsp;nikde, a&nbsp;na nikom, a&nbsp;já jsem kráčel nedbale s&nbsp;tím rozepnutým kabátem, aby všichni odborníci viděli tu&nbsp;kravatu, tak jsem stál před zrcadlem v&nbsp;mansardě hotelu Paříž, zvolna jsem odvazoval tu&nbsp;lesklou červenou bordó kravatu a&nbsp;pak jsem se&nbsp;zadíval na&nbsp;jednu kravatu, které jsem si&nbsp;nikdy nevšiml, a&nbsp;ta kravata, ta&nbsp;byla moje! Byla bílá, jakoby z&nbsp;hrubé drsné vzácné látky a&nbsp;byla poseta modrými puntíky, světlemodrými jako pomněnky, a&nbsp;ty puntíky tam byly vetkané, avšak vypadaly jako nalepené, třpytily se&nbsp;jako okuje, a&nbsp;na nitce visela cedulička, kterou jsem i&nbsp;s&nbsp;nití odvázal, bylo tam napsané, že&nbsp;tuhle kravatu si&nbsp;tu&nbsp;zapomněl kníže Hohenlohe, a&nbsp;tu kravatu jsem si&nbsp;uvázal, a&nbsp;když jsem se&nbsp;na&nbsp;sebe podíval do&nbsp;zrcadla, zkrásněl jsem tou kravatou tak, že&nbsp;jsem měl dojem, že&nbsp;z&nbsp;té kravaty do&nbsp;mne přeteklo trošku té&nbsp;vůně knížete Hohenlohe, a&nbsp;trošku jsem si&nbsp;zapudroval nos a&nbsp;vyholenou bradu a&nbsp;vyšel jsem k&nbsp;Reprezentačnímu domu a&nbsp;pak jsem jen tak kráčel po&nbsp;Příkopech, díval jsem se&nbsp;do&nbsp;výkladních skříní, a&nbsp;opravdu, byl jsem jasnovidný, tak jak jsem se&nbsp;viděl v&nbsp;zrcadle v&nbsp;mansardě, tak tomu opravdu bylo, ach, kdepak peníze, ty&nbsp;měl snad každý, kdo měl zvláštní kravatu a&nbsp;krásně ušité šaty a&nbsp;semišové střevíce a&nbsp;jako kord nesl deštník, ale takovou kravatu, jako jsem měl já, tu&nbsp;neměl nikdo, a&nbsp;tak jsem vešel do&nbsp;obchodu s&nbsp;pánským prádlem, a&nbsp;jen jsem vešel, ihned jsem se&nbsp;stal středem pozornosti, centrem byla ta&nbsp;kravata, ale já&nbsp;jsem si&nbsp;tu&nbsp;kravatu uměl uvázat, tak středem zájmu jsem byl já, objednal jsem si&nbsp;a&nbsp;prohlížel několik párů mušelínových košil a&nbsp;pak, abych si&nbsp;dodal lesku, poprosil jsem, aby mi&nbsp;předvedli bílé kapesníčky, a&nbsp;poprosil prodavačku, aby z&nbsp;tuctu vzala jeden a&nbsp;aby mi&nbsp;jej upravila do&nbsp;kapsičky tak, jak se&nbsp;to&nbsp;teďka nosí, a&nbsp;ona se&nbsp;smála a&nbsp;řekla, vy&nbsp;žertujete, vy, který si&nbsp;umíte uvázat tak krásně kravatu… a&nbsp;vzala kapesníček, teď jsem to&nbsp;viděl, nikdy jsem to&nbsp;nemohl trefit, vzala kapesníček a&nbsp;položila jej na&nbsp;stůl, jako by&nbsp;brala ze&nbsp;slánky sůl, vzala střed kapesníčku třemi prstíky, zvedla lehce, zatřepala tím plátýnkem, které vytvořilo krásné faldy, stáhla ty&nbsp;záhyby druhou rukou, zahrnula a&nbsp;vsunula mi&nbsp;ten kapesníček do&nbsp;kapsičky kabátu, povytáhla rožky a&nbsp;já jsem poděkoval, a&nbsp;zaplatil a&nbsp;dostal jsem dva balíčky s&nbsp;krásnou košilí a&nbsp;pěti kapesníčky, převázané zlatým provázkem, a&nbsp;tak jsem ještě vešel do&nbsp;obchodu s&nbsp;pánskými látkami a&nbsp;tak moje bílá kravata s&nbsp;modrými puntíky a&nbsp;bílý kapesníček, vyčuhující bílými kornoutky a&nbsp;oušky ostrými jako hroty listů stočeného lupenu lípy, stáhly oči nejen prodavačů, ale i&nbsp;dvou elegantních pánů, kteří když tohle viděli, tak zavrávorali, zkameněli, trvalo jim to&nbsp;chvíli, než zase nabyli ztracené důvěry ve&nbsp;svoje kravaty a&nbsp;kapesníčky… a&nbsp;já jsem si&nbsp;pak vybíral látku na&nbsp;šaty, na&nbsp;kterou jsem neměl peníze s&nbsp;sebou, vybral jsem si&nbsp;esterházy, anglickou látku, kterou jsem prosil, aby mi&nbsp;ji&nbsp;vynesli před obchod, abych viděl, jak vypadá na&nbsp;slunci, a&nbsp;hned mě&nbsp;měli za&nbsp;klienta, který rozumí látkám, a&nbsp;vynesl mi&nbsp;příručí celý ten štosek, přehrnul cíp, abych si&nbsp;mohl dosyta odhadnout, jak bude můj příští oblek vypadat v&nbsp;městských ulicích, a&nbsp;já jsem poděkoval a&nbsp;zrozpačitěl jsem, ale příručí pravil, že&nbsp;takový zákazník, jako jsem já, docela správně rozvažuje a&nbsp;otálí s&nbsp;koupí, a&nbsp;že zítra je&nbsp;také den, tuhle látku si&nbsp;mohu kdykoliv koupit, protože firma Heinrich Pisco je&nbsp;klidná, poněvadž tuhle látku má&nbsp;v&nbsp;Praze jediná. Tak jsem poděkoval a&nbsp;vyšel jsem a&nbsp;přešel jsem na&nbsp;druhou stranu ulice, tak nějak mne to&nbsp;všechno ohromilo, dokonce hlavu jsem si&nbsp;dal trochu na&nbsp;stranu a&nbsp;krčil jsem se, abych dostal ušlechtilé vrásky na&nbsp;čele, jakoby v&nbsp;zadumání, a&nbsp;pak se&nbsp;stalo něco, co&nbsp;mne utvrdilo, že&nbsp;jsem se&nbsp;tou kravatou změnil pořádně, protože tam kráčela slečna Věra, ta&nbsp;z&nbsp;chambre séparée, ta, která poslední čtvrtek byla s&nbsp;burziány v&nbsp;oddělení vizitací, ta, která mne znala z&nbsp;kavárny, viděla mne a&nbsp;viděl jsem, že&nbsp;na&nbsp;mne chtěla přátelsky pokynout taštičkou s&nbsp;bílými rukavičkami, které držela s&nbsp;řemínkem taštičky, ale najednou si&nbsp;to&nbsp;rozmyslela, jako by&nbsp;se&nbsp;spletla, docela nepoznala už, že&nbsp;jsem to&nbsp;já, ten, který jí&nbsp;musel poskytnout sebe, aby ze&nbsp;starých pánů vzrušená vůbec mohla odejít z&nbsp;našeho podniku domů… a&nbsp;já jsem dělal, že&nbsp;jsem někdo jiný, otočila se&nbsp;za&nbsp;mnou, a&nbsp;pak šla dál, přesvědčena, že&nbsp;se&nbsp;mýlila… a&nbsp;to všechno ten kapesníček a&nbsp;ta bílá kravata. Ale u&nbsp;Prašné brány, kam jsem zase přešel, abych šel znovu jistěji těmi Příkopy, a&nbsp;když jsem skoro jásal nad tím svým kostýmem z&nbsp;tak málo doplňků, kráčel proti mně v&nbsp;bílé beranici svých starých vlasů můj vrchní z&nbsp;hotelu, pan Skřivánek, kráčel, nedíval se&nbsp;na&nbsp;mne, ale já&nbsp;jsem věděl, že&nbsp;mne vidí, přešel mne, a&nbsp;já jsem se&nbsp;zastavil, jako by&nbsp;mne oslovil, díval jsem se&nbsp;za&nbsp;panem Skřivánkem, a&nbsp;on se&nbsp;taky zastavil, otočil se&nbsp;a&nbsp;vracel se&nbsp;ke&nbsp;mně, díval se&nbsp;mi&nbsp;do&nbsp;očí, a&nbsp;já jsem viděl, že&nbsp;ze&nbsp;mne vidí jen tu&nbsp;kravatu, že&nbsp;vidí, jak ta&nbsp;bílá kravata kráčí po&nbsp;Příkopech, nic, než kráčející kravata… a&nbsp;pan vrchní, který všechno věděl, se&nbsp;na&nbsp;mne díval, že&nbsp;ví, odkud je&nbsp;ta&nbsp;kravata, že&nbsp;ví, že&nbsp;jsem si&nbsp;ji&nbsp;vypůjčil bez dovolení. Díval se&nbsp;na&nbsp;mne a&nbsp;já jsem si&nbsp;v&nbsp;duchu říkal, jak to&nbsp;všechno, pane vrchní, víte? A&nbsp;on se&nbsp;zasmál a&nbsp;odpověděl nahlas, jak to&nbsp;vím, vždyť jsem obsluhoval anglického krále… a&nbsp;kráčel po&nbsp;Příkopech dál. A&nbsp;přestože svítilo slunce, jako by&nbsp;se&nbsp;zatmělo, jako bych byl rozžatou lampou, a&nbsp;pan vrchní mi&nbsp;stáhl knot, jako bych byl napumpovanou pneumatikou, které pan Skřivánek povolil ventilek, kráčel jsem, a&nbsp;slyšel jsem, jak uniká ze&nbsp;mne vzduch, viděl jsem, jak sám si&nbsp;už&nbsp;na&nbsp;cestu nesvítím, že&nbsp;už&nbsp;nevidím, měl jsem dojem, že&nbsp;tak jako já, že&nbsp;mi&nbsp;zplihla i&nbsp;ta kravata, i&nbsp;ten kapesníček, jako kdybych proběhl deštěm.</span></p>
        <p class="chunk" data-nb-ref-number="7" id="chunk7" data-nb-words="2527" data-nb-chars="14455"><span class="idea" data-nb-ref-number="7" id="idea7" data-nb-words="2527" data-nb-chars="14455">Měl jsem štěstí, že&nbsp;nejslavnější událost a&nbsp;pocta, která se&nbsp;ze&nbsp;všech hotelů a&nbsp;restaurací může stát jen jednomu a&nbsp;jedné, že&nbsp;ta&nbsp;se&nbsp;stala hotelu Paříž. Zjistilo se, že&nbsp;na&nbsp;Hradě prezident nemá zlaté příbory, protože návštěva, která do&nbsp;Prahy přijela na&nbsp;takzvanou oficielní návštěvu, si&nbsp;potrpěla na&nbsp;zlato. Vrchní komorník prezidenta a&nbsp;sám pan kancléř jednali, zda by&nbsp;se&nbsp;nedaly vypůjčit zlaté příbory od&nbsp;soukromníků, nebo zda by&nbsp;je&nbsp;nepůjčil kníže Schwarzenberg nebo Lobkowicz. Ale ukázalo se, že&nbsp;ti&nbsp;šlechtici příbory mají, ale ne&nbsp;tolik, a&nbsp;pak, všude byly iniciály a&nbsp;vyražené do&nbsp;rukojetí lžic a&nbsp;nožů znaky arcivévodských roun, kam ty&nbsp;rody patřily. Jediný, kdo by&nbsp;mohl zapůjčit panu prezidentovi zlaté příbory, byl kníže Thurn-Taxis, ale ten by&nbsp;byl pro ně&nbsp;musel poslat do&nbsp;Regensburgu, kde loni byly na&nbsp;svatbě člena tohoto bohatého rodu, který v&nbsp;Regensburgu měl nejen svoje hotely, nejen svoje ulice, ale i&nbsp;celé čtvrti a&nbsp;dokonce svoji banku. A&nbsp;tak všichni uchazeči odpadli a&nbsp;nakonec sám pan kancléř přijel k&nbsp;nám, a&nbsp;když odcházel od&nbsp;šéfa, tak byl kancléř rozzloben, a&nbsp;to bylo dobré znamení, to&nbsp;všechno, aniž by&nbsp;věděl, vyčetl pan Skřivánek, ten, který obsluhoval anglického krále, a&nbsp;z&nbsp;obličeje pana kancléře a&nbsp;potom z&nbsp;tváře pana Brandejse, kterýmu patřil hotel Paříž, se&nbsp;dozvěděl, že&nbsp;šéf odmítl půjčit svoje zlaté příbory, a&nbsp;když, tak aby hostina byla tady, u&nbsp;nás, a&nbsp;že teprve pak svoje zlaté nože a&nbsp;vidličky a&nbsp;lžíce a&nbsp;lžičenky vyjme ze&nbsp;svého sejfu. A&nbsp;tak jsem se&nbsp;dozvěděl a&nbsp;skoro jsem padl, že&nbsp;náš hotel má&nbsp;zlaté příbory pro tři sta dvacet pět lidí… a&nbsp;taky ano, na&nbsp;Hradě se&nbsp;rozhodli, že&nbsp;pro vzácného hosta z&nbsp;Afriky a&nbsp;jeho suitu bude slavnostní oběd tady u&nbsp;nás. A&nbsp;celý hotel se&nbsp;začal uklízet, přišly skupiny ženských s&nbsp;kbelíky a&nbsp;hadříky, a&nbsp;čistily nejen podlahy, ale i&nbsp;stěny a&nbsp;stropy, a&nbsp;všechny lustry, a&nbsp;hotel se&nbsp;svítil a&nbsp;třpytil a&nbsp;pak nastal ten den, kdy měl přijet a&nbsp;ubytovat se&nbsp;u&nbsp;nás habešský císař se&nbsp;svým průvodem, celý den nákladní auto skupovávalo po&nbsp;pražských květinářstvích všechny růže a&nbsp;asparágusy a&nbsp;orchideje, ale v&nbsp;poslední chvíli přijel zase sám pan kancléř Hradu a&nbsp;odřekl ubytování, ale potvrdil ten slavný oběd, ale šéfovi to&nbsp;bylo jedno, protože všechny náklady, které učinil s&nbsp;ubytováním, si&nbsp;započítal, i&nbsp;ten úklid, a&nbsp;tak jsme se&nbsp;připravovali na&nbsp;ten slavnostní oběd pro tři sta lidí, vypůjčili jsme si&nbsp;číšníky a&nbsp;vrchní z&nbsp;hotelu Steiner, a&nbsp;na ten den zavřel svůj hotel pan Šroubek a&nbsp;půjčil nám číšníky svoje a&nbsp;taky z&nbsp;Hradu přišli detektivové, ti, kteří se&nbsp;mnou vezli Bambino di&nbsp;Praga, a&nbsp;přivezli s&nbsp;sebou tři uniformy kuchařů a&nbsp;dva fraky pro číšníky a&nbsp;hned se&nbsp;převlékli, aby se&nbsp;trénovali a&nbsp;očíhli kuchyni, aby někdo neotrávil císaře, a&nbsp;číšníci zase prozkoumali restaurační místnosti, odkud bude nejlíp hlídat císaře, ale když vrchní kuchař s&nbsp;kancléřem a&nbsp;panem Brandejsem sestavovali jídelní lístek pro tři sta hostů, celých šest hodin na&nbsp;tom jídelním lístku pracovali a&nbsp;pan Brandejs pak dal svoje lednice zavézt padesáti telecími kýtami, šesti kravami na&nbsp;polévku, třemi hříbaty na&nbsp;bifteky a&nbsp;jednoho valacha na&nbsp;omáčku, šedesáti prasátky ne&nbsp;větší váhy než šedesát kilogramů, deseti selátky, třemi sty kuřaty, nepočítaje srnce a&nbsp;dva jeleny, s&nbsp;panem vrchním Skřivánkem jsem poprvně sestoupil do&nbsp;našich sklepů a&nbsp;sklepmistr znovu pod kontrolou vrchního přepočítal zásoby vín a&nbsp;koňaků a&nbsp;jiných destilátů… zhrozil jsem se, to&nbsp;byl sklep tak zásobený, jako bychom byli nějaká firma Oplt, velkoobchod víny a&nbsp;kořalkami, poprvně jsem viděl celou stěnu s&nbsp;trčícími láhvemi Henkell Trocken, a&nbsp;šumivých šampusů od&nbsp;Veuve Clicquot až&nbsp;po&nbsp;firmu Deinhard z&nbsp;Koblence, celé stěny Martellů a&nbsp;Hennessy koňaků, stovky láhví všech možných značek skotských whisky, ale také jsem viděl vzácná vína moselská a&nbsp;rýnská, a&nbsp;naše bzenecká z&nbsp;Moravy a&nbsp;česká z&nbsp;Mělníka a&nbsp;Žernosek, a&nbsp;pan vrchní Skřivánek, když kráčel ze&nbsp;sklepa do&nbsp;sklepa, vždycky pohladil hrdla láhví, tak pěkně je&nbsp;pohladil, jako by&nbsp;byl alkoholik, ač&nbsp;vlastně nikdy alkohol nepil, já&nbsp;jsem nikdy neviděl, že&nbsp;by&nbsp;pan Skřivánek pil, a&nbsp;také ve&nbsp;sklepě mi&nbsp;došlo, že&nbsp;jsem neviděl, aby si&nbsp;vrchní Skřivánek někdy sednul, vždycky stál, zapálil si&nbsp;cigaretu, ale pořád stál a&nbsp;on se&nbsp;na&nbsp;mne v&nbsp;tom sklepě podíval a&nbsp;přečetl to&nbsp;ze&nbsp;mne, nač myslím, musel to&nbsp;uhádnout, protože zničehonic řekl, pamatuj si, že&nbsp;když chceš být dobrý vrchní, tak si&nbsp;nesmíš sednout, protože pak by&nbsp;se&nbsp;ti&nbsp;tak rozbolely nohy a&nbsp;šichta by&nbsp;byla pro tebe peklo… A&nbsp;tak sklepmistr za&nbsp;námi zhášel, a&nbsp;zase jsme vyšli ze&nbsp;sklepů, ale ten samý den přišla zpráva, že&nbsp;habešský císař má&nbsp;s&nbsp;sebou svoje kuchaře a&nbsp;právě u&nbsp;nás, a&nbsp;právě proto, že&nbsp;máme zlaté příbory, tak jako v&nbsp;Habeši je&nbsp;má&nbsp;on, jeho kuchaři že&nbsp;budou dělat habešskou specialitu… A&nbsp;den předtím, než se&nbsp;měla hostina konat, přijeli ti&nbsp;kuchaři, byli černí a&nbsp;leskli se, ale bylo jim zima, byli tři a&nbsp;byl s&nbsp;nimi tlumočník, a&nbsp;naši kuchaři jim měli dělat pomocníky, ale šéfkuchař odvázal zástěru a&nbsp;odešel ten den pryč, trucoval, byl uražen, avšak ti&nbsp;kuchaři z&nbsp;Habeše, ti&nbsp;začali vařit několik set vajec natvrdo a&nbsp;smáli se, a&nbsp;zubili se&nbsp;a&nbsp;pak zase přivezli dvacet krocanů a&nbsp;začali je&nbsp;píct v&nbsp;našich troubách a&nbsp;do velikých mis rozdělali nějaké nádivky, ke&nbsp;kterým potřebovali třicet košů housek, a&nbsp;zase plné hrsti koření a&nbsp;petrželky přivezli na&nbsp;káře, a&nbsp;naši kuchaři jim to&nbsp;nasekali a&nbsp;všichni jsme byli zvědaví, co&nbsp;budou dělat ti&nbsp;černí hoši, taky se&nbsp;jim stalo, že&nbsp;dostávali žízeň, a&nbsp;tak jsme jim nosili plzeňské pivo, a&nbsp;oni si&nbsp;libovali a&nbsp;za to&nbsp;nám dávali zavdat jejich likér, z&nbsp;nějakých trav to&nbsp;bylo a&nbsp;bylo to&nbsp;děsně opojné a&nbsp;vonělo to&nbsp;pepřem a&nbsp;mletým novým kořením, ale pak jsme se&nbsp;polekali, protože si&nbsp;dali přivézt dvě antilopy, které už&nbsp;byly vyvržené, rychle je&nbsp;stáhli, koupili je&nbsp;v&nbsp;zoologické zahradě, a&nbsp;ty největší kastroly, co&nbsp;jsme měli, tak na&nbsp;těch ty&nbsp;antilopy pekli, házeli celé kostky másla pod ně, sypali z&nbsp;pytlíků to&nbsp;svoje koření, všechna okna jsme museli mít otevřená, tolik páry tu&nbsp;bylo, pak do&nbsp;těch anti­lop vkládali ty&nbsp;napolo pečené krocany s&nbsp;nádivkou, volné místo vyplnili stovkami vajec natvrdo a&nbsp;pekli to&nbsp;současně, ale potom se&nbsp;celý hotel skoro zhroutil, sám šéf se&nbsp;polekal, protože na&nbsp;tohle nebyl připraven, kuchaři přivezli před hotel živého velblouda a&nbsp;chtěli ho&nbsp;porazit, ale toho jsme se&nbsp;báli, ale tlumočník uprosil pana Brandejse, a&nbsp;tak přišli novináři a&nbsp;ti způsobili, že&nbsp;náš hotel se&nbsp;stal středem pozornosti tisku, tak svázali toho velblouda, který jasně a&nbsp;zřetelně mečel, nééé, nééé, jakože aby ho&nbsp;nepodřezávali, ale jeden kuchař ho&nbsp;podřízl košeráckým nožem a&nbsp;dvůr byl plný krve a&nbsp;už za&nbsp;nohy stoupal velbloud na&nbsp;kladku, drali se&nbsp;nožema pro jeho droby a&nbsp;pak celého toho velblouda bez noh vykostili, zrovna tak jako ty&nbsp;antilopy, a&nbsp;přivezli celé tři vozy dříví, a&nbsp;šéf musel přivolat hasiče, a&nbsp;ti se&nbsp;stříkačkou připravení se&nbsp;dívali, jak ti&nbsp;kuchaři rychle rozdělali oheň, veliký oheň jako se&nbsp;dělá dřevěné uhlí, a&nbsp;na tom ohni na&nbsp;třínožce, když oheň odešel a&nbsp;zůstalo řežavé uhlí, otáčeli špízem a&nbsp;opékali celého toho velblouda, a&nbsp;když byli skoro hotovi, tak do&nbsp;toho velblouda dali ty&nbsp;dvě antilopy, ve&nbsp;kterých byli krocani jako nádivka, a&nbsp;v&nbsp;těch už&nbsp;byla taky nádivka a&nbsp;taky ryby, a&nbsp;volné místo vyfutrovali vařenými vajíčky a&nbsp;pořád sypali to&nbsp;svoje koření a&nbsp;pili pivo, protože jim bylo pořád zima i&nbsp;u&nbsp;toho ohně, tak jako pivovarští kočí, kteří v&nbsp;zimě, aby se&nbsp;ohřáli, pijí studené pivo. A&nbsp;tihle černí kuchaři, když bylo prostřeno pro tři sta hostí, a&nbsp;auta už&nbsp;je&nbsp;začala svážet a&nbsp;vrátní otevírali limuzíny, tak tihle černoši stačili na&nbsp;dvoře nejen upéct selata a&nbsp;berany, ale v&nbsp;kotlích stačili uvařit polévky z&nbsp;tolika masa, že&nbsp;šéf nelitoval, že&nbsp;nakoupil tolik zásob… a&nbsp;potom přijel sám Hailé Selassie v&nbsp;doprovodu ministerského předsedy a&nbsp;všichni naši generálové, a&nbsp;všichni potentáti habešských vojsk, všichni byli ověšeni řády, ale císař přijel a&nbsp;tak si&nbsp;nás všechny získal, byl jen v&nbsp;takové bílé uniformě, bez řádů, jen tak nalehko, jen měl na&nbsp;prstě velký prsten, ale jeho členové vlády nebo nějací atamani těch jeho kmenů, ti&nbsp;byli v&nbsp;pestrých přehozech, a&nbsp;někteří měli s&nbsp;sebou veliké meče, ale jak usedali, tak bylo vidět, že&nbsp;mají chování, byli tak nenucení, ve&nbsp;všech sálech hotelu Paříž bylo prostřeno a&nbsp;u&nbsp;každého talíře se&nbsp;třpytil zlatý příbor, sady vidliček a&nbsp;nožů a&nbsp;lžičenek a&nbsp;pak byl Hailé přivítán srdečně ministerským předsedou, Hailé hovořil, jako by&nbsp;štěkal, a&nbsp;tlumočník překládal, že&nbsp;císař habešský si&nbsp;dovoluje pozvat hosty na&nbsp;habešský oběd… a&nbsp;ten jeden v&nbsp;kartonových šatech, tlustá figura obtočená deseti metry sukna, zatleskala, a&nbsp;my jsme roznášeli předkrmy, které černí kuchaři připravili v&nbsp;naší kuchyni, studené telecí s&nbsp;černou omáčkou, jen jsem olízl prstem ukáplou tu&nbsp;majdu a&nbsp;zakuckal jsem se, tak to&nbsp;byl silný extrakt, a&nbsp;poprvně jsem viděl, jak číšníci, když zastrčili elegantně talířky, jak se&nbsp;zvedly naše zlaté vidličky, tři sta zlatých vidliček a&nbsp;nožů se&nbsp;blyštělo sály restauračních místností… a&nbsp;vrchní dal znamení a&nbsp;dal nalívat sklenky bílého moselského vína, a&nbsp;nastala moje chvíle, protože jak jsem viděl, zapomenuli nalít vína samotnému císaři, vzal jsem láhev do&nbsp;ubrousku a&nbsp;ani jsem nevěděl, co&nbsp;mi&nbsp;to&nbsp;napadlo, když jsem přistoupil k&nbsp;císaři, přiklekl jsem na&nbsp;jedno koleno jako ministrant, uklonil jsem se, ale když jsem vstal, tak všichni se&nbsp;na&nbsp;mne dívali a&nbsp;císař mi&nbsp;na&nbsp;čelo, vlastně do&nbsp;čela vtiskl kříž, tak mi&nbsp;prstem požehnal, a&nbsp;já jsem mu&nbsp;nalíval… a&nbsp;za mnou stál vrchní hotelu Šroubek, který to&nbsp;zapomenul, a&nbsp;já jsem trnul, co&nbsp;jsem to&nbsp;vyvedl, a&nbsp;hledal jsem očima vrchního pana Skřivánka, a&nbsp;viděl jsem, že&nbsp;přikývl, že&nbsp;měl z&nbsp;toho radost, že&nbsp;já&nbsp;jsem byl tak pozorný… a&nbsp;já jsem odložil láhev a&nbsp;díval jsem se, jak pomalu císař jí, jen tak omočil ve&nbsp;šťávě kousek studeného masa, a&nbsp;jako by&nbsp;jen ochutnal, přikývl a&nbsp;zvolna žvýkal a&nbsp;dal vidličku křížem na&nbsp;znamení, že&nbsp;už&nbsp;má&nbsp;dost… upil trochu vína a&nbsp;dlouze si&nbsp;utíral vousy ubrouskem… a&nbsp;pak se&nbsp;nosila ta&nbsp;polévka, a&nbsp;zase ti&nbsp;černí kuchaři byli tak hbití, snad proto jim bylo pořád zima a&nbsp;že pili pivo, ani jsme nestačili nastavovat šálky na&nbsp;polévku, tak rychle jednu sběračku za&nbsp;druhou, že&nbsp;i&nbsp;detektivové, přestrojení za&nbsp;kuchaře, se&nbsp;tomu divili, a&nbsp;taky bych to&nbsp;zapomněl, taky se&nbsp;ti&nbsp;tajní nechali vyfotografovat s&nbsp;černými kuchaři na&nbsp;památku, a&nbsp;zatím naši kuchaři na&nbsp;dvoře zvolna nad řežavými uhlíky otáčeli tím plněným velbloudem, kterého pomazávali mašlovačkou udělanou z&nbsp;víchy máty, kterou namáčeli v&nbsp;pivě, to&nbsp;vymysleli ti&nbsp;černí kuchaři, hlavní kuchař, když přišel na&nbsp;to&nbsp;mašlování, se&nbsp;radoval a&nbsp;řekl, jak přeložil tlumočník, že&nbsp;za&nbsp;to&nbsp;asi mohou kuchaři očekávat řád Marie Terezie, a&nbsp;pak po&nbsp;tom chodu spadla ze&nbsp;všech kuchařů a&nbsp;služek a&nbsp;vrchních a&nbsp;pinglů a&nbsp;číšníků tíseň, protože ti&nbsp;černí to&nbsp;všechno zvládli, ač&nbsp;pořád do&nbsp;sebe lili pivo… a&nbsp;já jsem byl vyznamenán, že&nbsp;já&nbsp;jsem od&nbsp;samého císaře, jak mi&nbsp;řekl tlumočník, byl vybrán, abych dál podával jídlo a&nbsp;pití císaři, a&nbsp;já jsem pokaždé ve&nbsp;fraku poklekl na&nbsp;jedno koleno, a&nbsp;pak jsem podal a&nbsp;pak zase ustoupil a&nbsp;dával pozor, abych včas na&nbsp;znamení dolil nebo vzal talíř, ale císař jedl tak málo, jen tak si&nbsp;umazal ústa, jen jako vrchní ochutnávač přivoněl, maličko pojedl a&nbsp;usrkl vína, aby dál se&nbsp;bavil s&nbsp;ministerským předsedou, a&nbsp;hosté se&nbsp;čím dál víc vzdalovali v&nbsp;pořadí a&nbsp;hodnosti od&nbsp;toho, který tuhle hostinu dával, ti&nbsp;jedli a&nbsp;pili čím dál víc a&nbsp;hltavěji, až&nbsp;tam u&nbsp;stolů na&nbsp;samém konci a&nbsp;v&nbsp;přístěncích nebo ve&nbsp;vedlejších místnostech, tam jedli tak, že&nbsp;pořád jako by&nbsp;měli hlad, a&nbsp;tedy jedli housky, dokonce jeden host jedl a&nbsp;snědl ze&nbsp;tří květináčů solí a&nbsp;pepřem posypané květy bramboříků… a&nbsp;detektivové stáli na&nbsp;rozích a&nbsp;úhlech místností ve&nbsp;fracích jako číšníci se&nbsp;servítky přehozenými přes ohnuté paže a&nbsp;dávali pozor, aby někdo neukradl nějaký náš zlatý příbor… a&nbsp;tak se&nbsp;blížil vrchol oběda, černí kuchaři brou­sili dlouhé šavle, takové košeráky, pak dva černoši ten špíz zvedli na&nbsp;ramena, třetí utřel věchýtky máty peprné břicho velblouda a&nbsp;vešli do&nbsp;restauračních místností… a&nbsp;prošli sálem a&nbsp;přístěnkem a&nbsp;císař se&nbsp;zvedl a&nbsp;rukou ukazoval na&nbsp;pečeného velblouda a&nbsp;tlumočník překládal, že&nbsp;to&nbsp;je&nbsp;specialita africká a&nbsp;arabská… maličká pozornost habešského císaře… a&nbsp;dva pomocníci přinesli doprostředka hotelu dva vály na&nbsp;prasečí zabijačku, dali je&nbsp;k&nbsp;sobě, a&nbsp;dvěma kramlemi je&nbsp;sbili… a&nbsp;na tenhle obrovský stůl položili toho velblouda a&nbsp;přinesli nože a&nbsp;dlouhými řezy přeřízli velblouda na&nbsp;půlku a&nbsp;tu půlku na&nbsp;další půlku a&nbsp;ohromná vůně se&nbsp;linula a&nbsp;neustále v&nbsp;každém tom řezu byl kousek velblouda a&nbsp;antilopy a&nbsp;v&nbsp;té antilopě krocan a&nbsp;v&nbsp;tom krocanu ryby a&nbsp;nádivka a&nbsp;spečené věnce vařených vajec… a&nbsp;číšníci nastavo­vali talíře a&nbsp;podávali od&nbsp;císaře postupně toho pečeného velblouda a&nbsp;já jsem poklekl a&nbsp;císař mi&nbsp;pokynul očima a&nbsp;já jsem mu&nbsp;podal to&nbsp;jejich národní jídlo… které muselo být výborné, protože všichni hosté ztichli a&nbsp;bylo slyšet jen to, co&nbsp;bylo krásné na&nbsp;pohled, cinkot našich zlatých vidliček a&nbsp;nožů… a&nbsp;pak se&nbsp;stalo, co&nbsp;ještě nám a&nbsp;mně, a&nbsp;snad ani panu vrchnímu Skřivánkovi se&nbsp;nestalo, nejdřív nějaký vládní rada, známý labužník, tak byl nadšen tím jídlem, tím velbloudem, že&nbsp;vstal a&nbsp;začal křičet, tak křičel a&nbsp;v&nbsp;obličeji vyzařoval nejvyšší nadšení, ale jak mu&nbsp;tak chutnalo, tak i&nbsp;to mu&nbsp;bylo málo, ta&nbsp;grimasa, začal jakoby cvičit, jako o&nbsp;sletě, a&nbsp;pak se&nbsp;bil v&nbsp;prsa, a&nbsp;zase si&nbsp;vzal kousek omočený v&nbsp;omáčce, a&nbsp;teď to&nbsp;jídlo na&nbsp;něj působilo tak, že&nbsp;i&nbsp;ti černí kuchaři stáli s&nbsp;těmi košeráky a&nbsp;dívali se&nbsp;na&nbsp;císaře, ale císař byl na&nbsp;to&nbsp;asi zvyklý, jen se&nbsp;usmíval, tedy usmívali se&nbsp;i&nbsp;černí kuchaři, usmívali se&nbsp;a&nbsp;pokyvovali hlavami a&nbsp;ti náčelníci zabalení do&nbsp;vzácných látek se&nbsp;vzorky, jako mívala babička na&nbsp;zástěrách nebo pestrých dykytových látkách, a&nbsp;ten vládní rada se&nbsp;neudržel a&nbsp;vyběhl a&nbsp;křičel na&nbsp;chodbě a&nbsp;zase přiběhl a&nbsp;vzal si&nbsp;ještě jednou na&nbsp;vidličku a&nbsp;to byl vrchol, protože utíkal a&nbsp;křičel, utíkal až&nbsp;před hotel a&nbsp;tam volal a&nbsp;tančil a&nbsp;jásal a&nbsp;bil se&nbsp;v&nbsp;prsa a&nbsp;zase vběhl nazpátek a&nbsp;v&nbsp;jeho hlase byl zpěv a&nbsp;v&nbsp;jeho nohách tanec díkůvzdání za&nbsp;tak dobře upraveného nadívaného velblouda, a&nbsp;zničehonic se&nbsp;poklonil těm třem kuchařům, hluboko, nejdřív po&nbsp;rusku až&nbsp;po&nbsp;pás se&nbsp;klaněl a&nbsp;potom až&nbsp;k&nbsp;zemi. Druhý jedlík, nějaký generál na&nbsp;penzi, ten zase se&nbsp;díval jen na&nbsp;strop a&nbsp;vydával dlouhý tesklivý tón, takové dlouhé slastné kvičení, které v&nbsp;kadencích stoupalo, jak si&nbsp;vzal další sousto, jak žvýkal a&nbsp;kvičel a&nbsp;kníkal a&nbsp;kousal masíčko, a&nbsp;když si&nbsp;dal hlt žernoseckého ryzlinku, tak se&nbsp;vztyčil a&nbsp;kňučel, že&nbsp;i&nbsp;černí kuchaři to&nbsp;pochopili a&nbsp;radostně volali, jes, jes, samba, jes! A&nbsp;to potom asi bylo příčinou, proč se&nbsp;nálada natolik zvedla, že&nbsp;ministerský předseda si&nbsp;podal ruce s&nbsp;císařem a&nbsp;vběhli fotografové a&nbsp;všechno se&nbsp;fotografovalo, neustále třaskalo prudké světlo a&nbsp;v&nbsp;jeho bengálské záři si&nbsp;tiskli naši a&nbsp;habešští představitelé ruce…</span></p>
        <p class="chunk" data-nb-ref-number="8" id="chunk8" data-nb-words="4930" data-nb-chars="26807"><span class="idea" data-nb-ref-number="8" id="idea8" data-nb-words="4930" data-nb-chars="26807">Když Hailé Selassie ukláněje se&nbsp;odcházel, všichni hosté se&nbsp;ukláněli také, generálové obou armád si&nbsp;vyměňovali řády, navzájem se&nbsp;dekorovali, a&nbsp;vládní radové si&nbsp;připínali hvězdy na&nbsp;fraky k&nbsp;boku, hvězdy a&nbsp;šerpy přes prsa, které dostali od&nbsp;císaře, a&nbsp;já, ten nejmenší, zničehonic jsem byl vzat za&nbsp;ruku a&nbsp;odveden ke&nbsp;kancléři císařství, stiskl mi&nbsp;ruku za&nbsp;vzornou obsluhu a&nbsp;připnul mi&nbsp;hodností sice nejmenší, ale na&nbsp;velikost ten největší řád s&nbsp;modrou šerpou za&nbsp;zásluhy o&nbsp;trůn habešského císaře, a&nbsp;já jsem ten řád měl připnutý na&nbsp;klopě fraku s&nbsp;modrou šerpou přes prsa, klopil jsem oči a&nbsp;všichni mi&nbsp;to&nbsp;záviděli, a&nbsp;jak jsem viděl, tak nejvíc vrchní z&nbsp;hotelu Šroubek, který vlastně měl ten řád dostat, já&nbsp;podle jeho očí bych mu&nbsp;jej byl nejraději dal, protože už&nbsp;měl pár let do&nbsp;penze, a&nbsp;snad na&nbsp;tohle jen čekal, protože s&nbsp;takovým řádem by&nbsp;se&nbsp;dal otevřít hotel někde v&nbsp;Podkrkonoší nebo v&nbsp;Českém ráji, hotel U&nbsp;Řádu habešského císařství, ale novináři a&nbsp;reportéři si&nbsp;mne vyfotografovali a&nbsp;napsali si&nbsp;moje jméno, a&nbsp;tak jsem chodil s&nbsp;tím řádem a&nbsp;modrou šerpou, a&nbsp;sbírali jsme náčiní a&nbsp;odnášeli do&nbsp;kuchyně, příbory a&nbsp;talíře, pracovali jsme ještě dlouho do&nbsp;noci, a&nbsp;když ženské za&nbsp;dozoru detektivů přestrojených za&nbsp;kuchaře a&nbsp;číšníky umyly a&nbsp;utřely tři sta zlatých příborů a&nbsp;pan vrchní Skřivánek je&nbsp;počítal za&nbsp;pomoci toho vrchního z&nbsp;hotelu Šroubek, tak museli počítat ještě jednou a&nbsp;pak ještě, a&nbsp;potom počítal malé kávové lžičenky sám šéf, a&nbsp;když dopočítal, tak zbledl, jedna lžičenka chyběla, počítali znovu a&nbsp;pak se&nbsp;radili, a&nbsp;já jsem viděl, jak ten vrchní z&nbsp;hotelu Šroubek tiše něco říkal šéfovi, a&nbsp;pak se&nbsp;divili a&nbsp;vypůjčení číšníci se&nbsp;umývali, a&nbsp;teď šli i&nbsp;oni do&nbsp;přísálí, protože jídla bylo tolik, a&nbsp;teď i&nbsp;oni a&nbsp;potom i&nbsp;kuchaři a&nbsp;servírky, všichni přišli, aby se&nbsp;ne&nbsp;dojedli, ale aby z&nbsp;toho hodně, co&nbsp;zbylo, si&nbsp;pochut­nali v&nbsp;klidu na&nbsp;těch pochoutkách a&nbsp;hlavně dívali se&nbsp;na&nbsp;naše kuchaře, kteří chutí analyzovali a&nbsp;uhadovali, z&nbsp;jakých koření je&nbsp;ta&nbsp;která omáčka a&nbsp;jaké postupy byly zvoleny tak, jak je&nbsp;viděli, aby mohlo vzniknout tak skvostné jídlo, že&nbsp;ten vládní rada Konopásek, který býval ochutnávačem jídel na&nbsp;pražském Hradě, mohl tak křičet nadšením… ale já&nbsp;jsem tuze nejedl, viděl jsem, že&nbsp;šéf se&nbsp;už&nbsp;na&nbsp;mne nedívá, jak nemá radost z&nbsp;toho mého nešťastného řádu, jak i&nbsp;ten vrchní od&nbsp;Šroubků tiše hovoří s&nbsp;naším vrchním panem Skřivánkem, a&nbsp;znenadání mi&nbsp;vysvitlo, že&nbsp;to, o&nbsp;čem hovoří, bude ta&nbsp;zlatá lžičenka, že&nbsp;se&nbsp;asi domnívají, že&nbsp;jsem tu&nbsp;lžičenku ukradl já, nalil jsem si&nbsp;sklenku koňaku, který stál jen pro nás, a&nbsp;napil jsem se, nalil jsem si&nbsp;ještě jednou a&nbsp;kráčel jsem k&nbsp;mému vrchnímu, k&nbsp;tomu, co&nbsp;obsluhoval anglického krále, jestli se&nbsp;na&nbsp;mne nezlobí, oslovil jsem jej, zmínil jsem se&nbsp;o&nbsp;tom, jak neprávem jsem dostal ten řád já, ač&nbsp;ho&nbsp;měl dostat vrchní z&nbsp;hotelu Šroubek, nebo on&nbsp;sám, nebo náš šéf, ale nikdo mne neposlouchal, dokonce jsem viděl, že&nbsp;vrchní pan Skřivánek se&nbsp;dívá na&nbsp;mého motýlka, tak se&nbsp;tam upřeně díval, že&nbsp;já&nbsp;jsem pocítil ten samý pohled jako před několika dny, kdy se&nbsp;mi&nbsp;díval na&nbsp;tu&nbsp;kravatu, tu&nbsp;bílou s&nbsp;těmi puntíky, modrými jako tečky na&nbsp;křídlech otakárků, tu&nbsp;kravatu, kterou jsem si&nbsp;bez dovolení vypůjčil ze&nbsp;skříně, kam se&nbsp;ukládaly věci a&nbsp;šaty, které si&nbsp;tady zapomněli naši hosté, a&nbsp;já jsem viděl v&nbsp;očích pana vrchního, že&nbsp;když jsem si&nbsp;bez svolení vzal tu&nbsp;kravatu, tak proč bych si&nbsp;nevzal zlatou lžičku, kterou jsem jako poslední odnášel ze&nbsp;stolu samotného habešského císaře, a&nbsp;bylo to&nbsp;tak, já&nbsp;jsem ji&nbsp;odnášel a&nbsp;dal jsem ji&nbsp;rovnou do&nbsp;dřezu. A&nbsp;polil mne takový stud, tak jak jsem stál s&nbsp;napřaženou sklenkou, se&nbsp;kterou jsem si&nbsp;chtěl přiťuknout s&nbsp;vrchním, který pro mne byl na&nbsp;světě to&nbsp;největší a&nbsp;nejvyšší, vyšší než sám císař, než prezident, a&nbsp;on zvedl taky sklenku, ale chvíli váhal, já&nbsp;jsem měl pořád naději, že&nbsp;mi&nbsp;přiťukne k&nbsp;tomu mému nešťastnému řádu, ale on, který všecko vždycky věděl, teď nevěděl, ťuknul si&nbsp;s&nbsp;tím vrchním od&nbsp;Šroubků, se&nbsp;kterým byl stejně starý, a&nbsp;na mne se&nbsp;už&nbsp;nepodíval, a&nbsp;já jsem odnesl tu&nbsp;napřaženou sklenku a&nbsp;vypil jsem ji&nbsp;a&nbsp;začalo mne všechno pálit a&nbsp;hořel jsem a&nbsp;nalil jsem si&nbsp;ještě jeden koňak… a&nbsp;vyběhl jsem, tak jak jsem byl, před náš hotel do&nbsp;noci, před můj bývalý hotel, protože už&nbsp;jsem nechtěl být na&nbsp;světě, a&nbsp;taxíkem jsem jel, taxíkář se&nbsp;mne ptal, kam chci jet, a&nbsp;já jsem řekl, ať&nbsp;mne odveze k&nbsp;lesu, že&nbsp;se&nbsp;chci nadýchat čerstvého vzduchu… a&nbsp;tak jsme jeli, všechno se&nbsp;mi&nbsp;mašlovalo nazad, světla nejdřív, spousty světel, pak jen sem tam lucerna a&nbsp;pak už&nbsp;nic, jen vzadu nebo do&nbsp;zatáčky mi&nbsp;taxíkářské auto natočilo Prahu pozpátku a&nbsp;pak zastavil u&nbsp;skutečného lesa… a&nbsp;já jsem mu&nbsp;zaplatil a&nbsp;on se&nbsp;díval na&nbsp;ten můj řád a&nbsp;modrou šerpu a&nbsp;řekl, že&nbsp;se&nbsp;nediví, že&nbsp;jsem tak rozčilený, to&nbsp;on&nbsp;že&nbsp;zná, moc vrchních se&nbsp;nechává odvézt do&nbsp;Stromovky nebo tak, aby se&nbsp;prošli… a&nbsp;já jsem se&nbsp;zasmál a&nbsp;řekl jsem mu, že&nbsp;se&nbsp;nejdu procházet… ale že&nbsp;se&nbsp;asi oběsím. Ale taxíkář mi&nbsp;nevěřil, vážně, zasmál se, a&nbsp;čím? A&nbsp;já jsem neměl opravdu čím, řekl jsem kapesníkem, a&nbsp;taxíkář vystoupil z&nbsp;auta a&nbsp;zvedl kapotu a&nbsp;hledal tam a&nbsp;pak mi&nbsp;dal ve&nbsp;světle lucerničky provaz, takovou štrupli, a&nbsp;smál se&nbsp;a&nbsp;udělal oko, a&nbsp;pohyboval v&nbsp;té smyčce provazem a&nbsp;směje se&nbsp;mi&nbsp;radil, jak se&nbsp;mám správně oběsit… a&nbsp;pak na&nbsp;mne ještě vytočil okénko a&nbsp;volal, mnoho štěstí při věšení! a&nbsp;odejel a&nbsp;ještě zablikal světly na&nbsp;pozdrav, a&nbsp;než vyjel za&nbsp;lesíček, zahoukal… a&nbsp;já jsem kráčel lesní pěšinou, a&nbsp;pak jsem se&nbsp;posadil na&nbsp;lavičku, a&nbsp;když jsem si&nbsp;to&nbsp;znovu všechno probral, a&nbsp;když jsem hlavně usoudil, že&nbsp;už&nbsp;mne pan vrchní nemá rád… řekl jsem si, že&nbsp;už&nbsp;není možné na&nbsp;světě žít, to&nbsp;kdyby to&nbsp;byla holka, pro jedno kvítí slunce nesvítí, avšak pro vrchního, který obsluhoval anglického krále a&nbsp;který si&nbsp;myslí, že&nbsp;bych byl schopen ukrást lžičenku, která sice chyběla, ale mohl ji&nbsp;ukrást někdo jiný, to&nbsp;mi&nbsp;nešlo na&nbsp;rozum… a&nbsp;cítil jsem v&nbsp;prstech ten provaz, a&nbsp;pak byla taková tma, že&nbsp;jsem musel před sebe hmatat a&nbsp;hmatal jsem stromy, ale ony to&nbsp;byly jen takové stromečky, pak jsem vyšel a&nbsp;podle oblohy jsem viděl, že&nbsp;jdu ještě menšími smrčky, takovým remízkem, a&nbsp;pak jsem zase narazil na&nbsp;lesík, ale to&nbsp;byly zase samé břízy, veliké břízy, to&nbsp;bych musel mít žebřík, abych si&nbsp;vylezl na&nbsp;nějakou větev… a&nbsp;pak jsem poznal, že&nbsp;to&nbsp;není jen tak, a&nbsp;když jsem pak narazil na&nbsp;skutečný lesík s&nbsp;větvemi dosti nízko, byly to&nbsp;borovice, ale staré větve trčely tak, že&nbsp;jsem musel teď prolízat po&nbsp;čtyřech… a&nbsp;jak jsem tak lezl po&nbsp;čtyřech a&nbsp;ten řád mi&nbsp;klinkal do&nbsp;brady a&nbsp;do tváře a&nbsp;tím víc mi&nbsp;připomínal zlatou lžičenku, která se&nbsp;ztratila v&nbsp;hotelu, a&nbsp;pak jsem se&nbsp;zastavil na&nbsp;těch čtyřech a&nbsp;zase jsem si&nbsp;všechno přemílal a&nbsp;zase jsem dospěl k&nbsp;tomu bolestnému místu v&nbsp;mozku, který jsem nemohl překonat, to, že&nbsp;mne už&nbsp;pan Skřivánek nemá rád, že&nbsp;už&nbsp;mne nebude vychovávat, že&nbsp;se&nbsp;už&nbsp;spolu nebudeme sázet, co&nbsp;si&nbsp;který host dá&nbsp;nebo nedá nebo by&nbsp;dáti měl, jaké národnosti je&nbsp;host, který právě vstoupil, a&nbsp;tak jsem zanaříkal, jako ten vrchní rada Konopásek, když pojedl několik soust toho skvostného nadívaného velblouda… a&nbsp;rozhodl jsem se, že&nbsp;se&nbsp;oběsím, a&nbsp;jak jsem poklekl, něco se&nbsp;dotklo mé&nbsp;hlavy, chvíli jsem tak byl na&nbsp;kolenou, pak jsem zvedl ruce a&nbsp;nahmatal jsem boty, špičky dvou bot, hmatal jsem o&nbsp;kousek výš a&nbsp;tam jsem nahmatal dva kotníky a&nbsp;punčochy na&nbsp;studených lejtkách… zvedl jsem se&nbsp;a&nbsp;čichal jsem až&nbsp;k&nbsp;pasu nějakého oběšeného a&nbsp;tak jsem se&nbsp;polekal, že&nbsp;jsem se&nbsp;rozeběhl a&nbsp;dral jsem se&nbsp;ostrými starými větvemi, trhal jsem si&nbsp;obličej a&nbsp;maso z&nbsp;uší, ale prodral jsem se&nbsp;až&nbsp;na&nbsp;cestičku a&nbsp;tam jsem se&nbsp;svalil a&nbsp;s&nbsp;provazem v&nbsp;ruce jsem omdlel… a&nbsp;pak mne probudily svítilny a&nbsp;lidské hlasy… a&nbsp;když jsem otevřel oči, tak jsem viděl, ne&nbsp;viděl, ale věděl, že&nbsp;ležím v&nbsp;náručí pana vrchního Skřivánka, jak mne hladí, a&nbsp;já říkám pořád tam, tam, a&nbsp;tak tam našli toho oběšeného, který mi&nbsp;zachránil život, protože já&nbsp;bych se&nbsp;tam byl oběsil kousek od&nbsp;něj nebo s&nbsp;ním, a&nbsp;pan vrchní mi&nbsp;hladil vlasy a&nbsp;stíral krev… a&nbsp;já jsem plakal a&nbsp;volal, ta&nbsp;zlatá lžičenka! A&nbsp;pan vrchní mi&nbsp;pošeptal, neboj se, našla se… a&nbsp;já povídám, kde? a&nbsp;on řekl tiše, neodtékala voda ze&nbsp;dřezu, tak to&nbsp;rozšroubovali a&nbsp;ta lžičenka byla už&nbsp;v&nbsp;koleni… odpusť mi&nbsp;to… všecko bude zase dobrý, tak jak to&nbsp;bylo dřív… povídám, ale jak jste se&nbsp;dozvěděli, kde jsem… a&nbsp;vrchní řekl, že&nbsp;to&nbsp;byl taxíkář, který si&nbsp;to&nbsp;rozmyslel a&nbsp;vrátil se&nbsp;do&nbsp;hotelu a&nbsp;ptal se&nbsp;číšníků, kdo by&nbsp;se&nbsp;to&nbsp;z&nbsp;nich mohl chtít oběsit? a&nbsp;v&nbsp;tu chvíli právě přinesl údržbář tu&nbsp;lžičenku… a&nbsp;vrchní, ten, který obsluhoval anglického krále, okamžitě věděl, že&nbsp;jsem to&nbsp;já, a&nbsp;tak se&nbsp;vydali za&nbsp;mnou… A&nbsp;tak se&nbsp;stalo, že&nbsp;jsem se&nbsp;zase měl v&nbsp;hotelu Paříž jako hrášek v&nbsp;lusku, pan vrchní Skřivánek mi&nbsp;dokonce svěřil klíče od&nbsp;vinných sklepů a&nbsp;od likérů a&nbsp;koňaků, jako by&nbsp;chtěl všechno to, co&nbsp;se&nbsp;stalo s&nbsp;tou zlatou lžičenkou, odčinit. Ale šéf mi&nbsp;nikdy neodpustil to, že&nbsp;jsem dostal ten řád a&nbsp;tu šerpu přes prsa, a&nbsp;tak se&nbsp;na&nbsp;mne díval, jako bych nebyl, ač&nbsp;já&nbsp;jsem si&nbsp;vydělával takový peníze, že&nbsp;jsem jimi pokryl už&nbsp;celou podlahu, každý tři měsíce jsem nosil celou podlahu pokrytou stokorunami do&nbsp;záložny, protože jsem si&nbsp;umínil, že&nbsp;ze&nbsp;mne bude milionář, že&nbsp;se&nbsp;všem vyrovnám, že&nbsp;si&nbsp;pak najmu nebo koupím hotýlek, takovou maličkou klícku někde v&nbsp;Českém ráji, že&nbsp;se&nbsp;ožením, že&nbsp;si&nbsp;vezmu bohatou nevěstu, a&nbsp;že když dám peníze s&nbsp;mou ženou dohromady, budu vážený tak jako ostatní hoteliéři, že&nbsp;když mne nebudou uznávat jako člověka, budou mne muset uznat jako milionáře, majitele hotelu a&nbsp;realit, že&nbsp;tedy budou odsouzeni se&nbsp;mnou počítat… Ale zase se&nbsp;mi&nbsp;stala taková nepříjemnost, že&nbsp;jsem byl potřetí u&nbsp;odvodu, ale potřetí jsem se&nbsp;nestal vojákem, protože jsem neměl míru, i&nbsp;když jsem se&nbsp;snažil podplatit vojenské pány, přece mne na&nbsp;vojnu nevzali. A&nbsp;v&nbsp;hotelu se&nbsp;všichni smáli a&nbsp;sám pan Brandejs se&nbsp;mne na&nbsp;to&nbsp;zeptal, a&nbsp;tak mne znovu zesměšnil, takže jsem byl maličký a&nbsp;věděl jsem, že&nbsp;budu maličký až&nbsp;do&nbsp;smrti, protože už&nbsp;nevyrostu, a&nbsp;když, tak jedině tak, jak jsem to&nbsp;dělal, že&nbsp;jsem měl tuplovaný podrážky a&nbsp;že jsem zvedal hlavu, pořád jako bych měl maličký límec od&nbsp;fraku, to&nbsp;byla jediná moje naděje, že&nbsp;se&nbsp;mi&nbsp;vytáhne krk, když budu pořád nosit vysoký kaučukový límce. A&nbsp;tak se&nbsp;taky stalo, že&nbsp;jsem chodil na&nbsp;hodiny němčiny, že&nbsp;jsem začal chodit na&nbsp;německý filmy, četl jsem německý noviny, a&nbsp;ani jsem se&nbsp;nedivil, že&nbsp;v&nbsp;pražských ulicích cho­dili v&nbsp;bílých punčochách a&nbsp;zelených kamizolách studenti, a&nbsp;že jsem nakonec byl v&nbsp;hotelu skoro jediný já, kdo obsluhoval německé hosty, všichni naši číšníci si&nbsp;počínali s&nbsp;německými hosty tak, jako by&nbsp;ne­uměli německy, i&nbsp;sám pan vrchní Skřivánek hovořil s&nbsp;Němci jen anglicky nebo francouzsky anebo česky, a&nbsp;tak jsem jednou v&nbsp;biografu šlápl nějaké ženské na&nbsp;botičku a&nbsp;ona začala německy, a&nbsp;já jsem se&nbsp;jí&nbsp;německy omluvil, a&nbsp;tak jsem vyprovodil tu&nbsp;ženskou, která byla pěkně oblečená, a&nbsp;abych se&nbsp;jí&nbsp;zavděčil, že&nbsp;se&nbsp;mnou mluví německy, tak jsem jí&nbsp;řekl, že&nbsp;je&nbsp;to&nbsp;hrozné, co&nbsp;dělají Češi s&nbsp;ubohými německými studenty, že&nbsp;jsem na&nbsp;vlastní oči viděl, jak na&nbsp;Národní třídě jim strhali z&nbsp;nohou ty&nbsp;bílé punčochy, že&nbsp;servali ze&nbsp;dvou německých studentů hnědé košilky. A&nbsp;ona mi&nbsp;řekla, že&nbsp;správně všechno chápu, že&nbsp;Praha je&nbsp;staré říšské území a&nbsp;že právo po&nbsp;něm chodit a&nbsp;podle svých zvyků se&nbsp;strojit je&nbsp;právo nezadatelné, a&nbsp;že celý svět je&nbsp;k&nbsp;tomu lhostejný, ale že&nbsp;přijde hodina, a&nbsp;přijde její den, kdy Vůdce to&nbsp;tak nenechá a&nbsp;přijde a&nbsp;osvobodí všechny Němce od&nbsp;Šumavy až&nbsp;do&nbsp;Karpat a… teď jsem si&nbsp;všiml, když tohle říkala, že&nbsp;se&nbsp;jí&nbsp;dívám z&nbsp;očí do&nbsp;očí, že&nbsp;k&nbsp;ní nemusím vzhlížet tak jako k&nbsp;ostatním ženským, já&nbsp;jsem měl vždycky smůlu, že&nbsp;všechny ženské, které se&nbsp;v&nbsp;mým životě kolem mne točily, všechny byly větší než já, ale mezi ženskými asi pravé obryně, vždycky když jsme stáli, tak jsem se&nbsp;jim díval na&nbsp;krk nebo na&nbsp;poprsí, a&nbsp;viděl jsem, že&nbsp;je&nbsp;zrovna tak maličká jako já, že&nbsp;jí&nbsp;světélkují zelené oči a&nbsp;že je&nbsp;zrovna tak postříkaná pihami jako já, ale ty&nbsp;hnědé pihy v&nbsp;jejím obličeji s&nbsp;těma zelenýma očima tvořily tak krásný souzvuk, že&nbsp;jsem viděl, jak je&nbsp;najednou krásná, ale taky jsem si&nbsp;všiml, že&nbsp;ona se&nbsp;na&nbsp;mne dívá taky tak, já&nbsp;jsem měl na&nbsp;sobě zase tu&nbsp;krásnou bílou kravatu s&nbsp;modrými puntíky, ale ona se&nbsp;mi&nbsp;dívala na&nbsp;moje vlasy světlé jako slámu, a&nbsp;k&nbsp;tomu takové telecí oči, modré oči, ona mi&nbsp;pak řekla, že&nbsp;Němci z&nbsp;Říše tak touží po&nbsp;slovanské krvi, že&nbsp;tak touží po&nbsp;těch rovinách a&nbsp;slovanských náturách, že&nbsp;už&nbsp;tisíc let se&nbsp;po&nbsp;dobrým nebo po&nbsp;zlým snaží oženit se&nbsp;s&nbsp;tou krví, a&nbsp;svěřila se&nbsp;mi, že&nbsp;spousta pruské šlechty má&nbsp;ve&nbsp;své krvi slovanskou krev, a&nbsp;ta krev činí ty&nbsp;šlechtice v&nbsp;očích ostatní šlechty drahocennější, než jsou ti&nbsp;ostatní, a&nbsp;já jsem s&nbsp;tím souhlasil a&nbsp;divil jsem se, jak mi&nbsp;rozumí, protože to&nbsp;nebylo vyptávání hosta, co&nbsp;si&nbsp;dá&nbsp;k&nbsp;obědu nebo k&nbsp;večeři, ale já&nbsp;jsem musel hovořit s&nbsp;tou slečnou, které jsem šlápl na&nbsp;černý střevíček, a&nbsp;tak jsem mluvil trošku německy a&nbsp;hodně česky, ale pořád jsem měl dojem, že&nbsp;mluvím německy, v&nbsp;tom německém duchu… A&nbsp;tak jsem se&nbsp;dozvěděl od&nbsp;té&nbsp;slečny, že&nbsp;se&nbsp;jmenuje Líza, že&nbsp;je&nbsp;z&nbsp;Chebu, že&nbsp;tam je&nbsp;učitelkou tělocviku, že&nbsp;je&nbsp;mistryní župy v&nbsp;plavání, a&nbsp;odhalila kabátek a&nbsp;na prsou měla odznak dokolečka čtyři F, jako nějaký čtyřlístek, a&nbsp;usmála se&nbsp;na&nbsp;mne a&nbsp;pořád se&nbsp;mi&nbsp;dívala na&nbsp;vlasy, až&nbsp;jsem se&nbsp;znepokojil, ale ona mi&nbsp;dodala důvěru a&nbsp;řekla, že&nbsp;mám nejkrásnější světlé vlasy na&nbsp;světě, až&nbsp;jsem se&nbsp;zapotácel, a&nbsp;já jsem jí&nbsp;zase řekl, že&nbsp;jsem vrchním v&nbsp;hotelu Paříž, řekl jsem jí&nbsp;to&nbsp;a&nbsp;očekával jsem to&nbsp;nejhorší, ale ona mi&nbsp;položila ruku na&nbsp;rukáv, a&nbsp;když se&nbsp;mne dotkla, tak se&nbsp;jí&nbsp;zaleskly oči, že&nbsp;jsem se&nbsp;polekal, avšak ona mi&nbsp;řekla, že&nbsp;její otec má&nbsp;restauraci v&nbsp;Chebu, U&nbsp;Města Amsterodamu… A&nbsp;tak jsme se&nbsp;smluvili a&nbsp;šli jsme do&nbsp;biografu na&nbsp;Lásku ve&nbsp;tříčtvrtečním taktu, a&nbsp;ona přišla v&nbsp;tyrolském kloboučku a&nbsp;tak, jak jsem to&nbsp;měl od&nbsp;dětství rád, v&nbsp;takový zelený kamizole, vlastně šedivý kamizolce se&nbsp;zeleným límcem, zdobeným vyšívanými dubovými ratolestmi, a&nbsp;venku padal sníh, bylo před Vánocemi, a&nbsp;ona pak několikrát přišla za&nbsp;mnou do&nbsp;hotelu Paříž a&nbsp;dala si&nbsp;oběd nebo večeři a&nbsp;zase, jak přišla poprvně, tak pan vrchní Skřivánek se&nbsp;na&nbsp;ni&nbsp;podíval, a&nbsp;pak se&nbsp;podíval na&nbsp;mne a&nbsp;vešli jsme zase postaru do&nbsp;přístěnku, a&nbsp;já jsem se&nbsp;zasmál, a&nbsp;povídám, tak vsadíme se&nbsp;o&nbsp;dvacetikorunu, co&nbsp;si&nbsp;slečna dá?, protože jsem viděl, že&nbsp;přišla v&nbsp;té kamizolce a&nbsp;dneska dokonce v&nbsp;bílých punčochách, a&nbsp;já jsem vytáhl dvacetikorunu a&nbsp;položil ji&nbsp;na&nbsp;odkládací stolek, ale pan vrchní Skřivánek se&nbsp;na&nbsp;mne podíval cize, zrovna tak, jako když jsem si&nbsp;s&nbsp;ním chtěl přiťuknout ten večer, kdy jsem obsluhoval habešského císaře a&nbsp;ztratila se&nbsp;ta&nbsp;zlatá lžičenka, já&nbsp;jsem měl prsty na&nbsp;těch dvacetikorunách a&nbsp;schválně mne nechal se&nbsp;kochat, že&nbsp;je&nbsp;všechno v&nbsp;pořádku, tak taky vytáhl dvacet korun, zvolna je&nbsp;pokládal, ale pak jako by&nbsp;se&nbsp;ty&nbsp;jeho peníze mohly umazat od&nbsp;těch mých dvaceti korun, rychle zastrčil ty&nbsp;svoje do&nbsp;tašky, podíval se&nbsp;ještě jednou na&nbsp;slečnu Lízu a&nbsp;mávl rukou, a&nbsp;od té&nbsp;doby na&nbsp;mne nepromluvil a&nbsp;po šichtě mi&nbsp;vzal klíče od&nbsp;magazínu skladu, a&nbsp;díval se&nbsp;na&nbsp;mne, jako bych nebyl… jako by&nbsp;nikdy neobsluhoval anglického krále, jako bych já&nbsp;nikdy neobsluhoval habešského císaře. Ale mně to&nbsp;už&nbsp;bylo jedno, protože jsem viděl a&nbsp;věděl, jak všichni Češi jsou nespravedliví k&nbsp;Němcům, tu&nbsp;chvíli jsem se&nbsp;začal i&nbsp;stydět za&nbsp;to, že&nbsp;jsem byl přispívajícím členem Sokola, protože pan Skřivánek byl velikým sokolem, zrovna tak jako pan Brandejs, všichni zaujatí proti Němcům a&nbsp;hlavně proti té&nbsp;slečně Líze, která za&nbsp;mnou, jen za&nbsp;mnou přišla, a&nbsp;kterou jsem nesměl obsloužit, protože ten její stůl patřil do&nbsp;rajonu jiného číšníka, dával jsem pozor, jak ji&nbsp;sprostě obsluhovali, jak jí&nbsp;přinesli studenou polévku a&nbsp;jak v&nbsp;té polévce držel číšník palce… a&nbsp;tak se&nbsp;stalo, že&nbsp;jsem přistihl za&nbsp;dveřmi číšníka, když nesl telecí s&nbsp;nádivkou, jak plivnul do&nbsp;toho talíře, a&nbsp;já jsem přiskočil, abych mu&nbsp;vzal ten talíř, avšak číšník mi&nbsp;ten talíř přilepil na&nbsp;obličej a&nbsp;plivnul mi&nbsp;pak do&nbsp;tváře, když jsem si&nbsp;odhrnul chladnoucí rosolovitou šťávu z&nbsp;očí, plivl ještě jednou, abych to&nbsp;viděl, jak mne nenávidí, ale to&nbsp;byl jakoby signál, a&nbsp;všichni z&nbsp;kuchyně přiběhli za&nbsp;ty&nbsp;dveře a&nbsp;všichni pinglové se&nbsp;seběhli a&nbsp;každý mi&nbsp;plivl do&nbsp;obličeje a&nbsp;tak dlouho na&nbsp;mne plivali, až&nbsp;přišel i&nbsp;sám pan Brandejs a&nbsp;jako vedoucí Sokola za&nbsp;Prahu jedna si&nbsp;na&nbsp;mne plivl taky, a&nbsp;řekl mi, že&nbsp;mne propouští… a&nbsp;já, jak jsem byl poplivaný a&nbsp;umazaný šťávou od&nbsp;telecí pečeně, vyběhl jsem do&nbsp;lokálu ke&nbsp;stolu slečny Lízy a&nbsp;takhle jsem na&nbsp;sebe ukázal, oběma rukama jsem ukázal, co&nbsp;mi&nbsp;kvůli ní&nbsp;udělali sokolové a&nbsp;Češi, a&nbsp;ona se&nbsp;na&nbsp;mne podívala a&nbsp;ubrouskem mi&nbsp;utřela tvář a&nbsp;řekla mi, že&nbsp;od&nbsp;české soldatesky se&nbsp;nic jiného čekat nedalo a&nbsp;nedá, a&nbsp;za to, co&nbsp;jsem pro ni&nbsp;vytrpěl, že&nbsp;mne má&nbsp;ráda… A&nbsp;pak, když jsme vyšli, když jsem se&nbsp;převlékl, abych ji&nbsp;doprovodil, hned před Prašnou branou přiběhli čeští hulváti a&nbsp;dali takovou facku Líze, až&nbsp;jí&nbsp;ten tyrolský klobouček zaletěl do&nbsp;jízdní dráhy, a&nbsp;když jsem ji&nbsp;bránil tím, že&nbsp;jsem česky křičel: „Co to&nbsp;děláte, to&nbsp;jste Češi? Fuj!“ Tak mne jeden z&nbsp;té soldatesky odstrčil a&nbsp;dva chytili Lízu a&nbsp;povalili ji&nbsp;a&nbsp;dva ji&nbsp;drželi za&nbsp;ruce a&nbsp;jeden jí&nbsp;vyhrnul sukni a&nbsp;z&nbsp;těch jejích opálených stehen a&nbsp;lýtek jí&nbsp;stahovali surově ty&nbsp;bílé punčochy a&nbsp;já jsem křičel, zatímco mne bili, co&nbsp;to&nbsp;děláte, vy&nbsp;česká soldatesko, tak dlouho, až&nbsp;nás pustili, a&nbsp;ty punčochy slečny Lízy si&nbsp;nesli jako nějaký bílý skalp, bílou trofej, a&nbsp;my jsme se&nbsp;průjezdem dostali na&nbsp;náměstíčko a&nbsp;Líza plakala a&nbsp;sípala, to&nbsp;si&nbsp;vy, bolševická sebranko, odnesete, zhanobit německou učitelku z&nbsp;Chebu… a&nbsp;já jsem se&nbsp;cítil velikým člověkem, ona se&nbsp;mne držela a&nbsp;byl jsem tak rozhořčen, že&nbsp;jsem hledal členskou legitimaci Sokola, ale nenašel jsem ji, abych ji&nbsp;roztrhal… a&nbsp;ona se&nbsp;najednou na&nbsp;mne podívala, očima plnýma slzí, a&nbsp;tak na&nbsp;ulici se&nbsp;znovu rozplakala a&nbsp;položila si&nbsp;tvář na&nbsp;můj obličej a&nbsp;celá se&nbsp;ke&nbsp;mně přitiskla a&nbsp;já jsem věděl, že&nbsp;ji&nbsp;musím chránit a&nbsp;hájit proti všem Čechům, kteří by&nbsp;téhle malé egerlenderačce něco chtěli udělat, jen vlásek zkřivit, dcera majitele hotelu a&nbsp;restaurace U&nbsp;Města Amsterodamu z&nbsp;Chebu, který už&nbsp;byl zabrán jako říšské území loni na&nbsp;podzim, a&nbsp;celé Sudety přešly tam, kde byly před tolika lety, nazpátek k&nbsp;Říši, a&nbsp;teď tady v&nbsp;sokolské Praze se&nbsp;děje s&nbsp;ubohými Němci tohleto, co&nbsp;jsem viděl na&nbsp;vlastní oči, což potvrzovalo všechno to, proč byly zabrány Sudety a&nbsp;proč asi i&nbsp;Praha by&nbsp;měla skončit zrovna tak, když životy a&nbsp;čest německých lidí byly ohrožovány a&nbsp;pošlapávány… A&nbsp;taky se&nbsp;tak pak stalo, já&nbsp;jsem nejen byl propuštěn z&nbsp;hotelu Paříž, ale nikde mne nevzali ani jako pingla, pokaždé už&nbsp;druhý den přišla zpráva, že&nbsp;jsem německy smýšlející Čech a&nbsp;navíc sokol, který si&nbsp;namluvil německou učitelku tělocviku. A&nbsp;tak jsem byl tak dlouho bez místa, až&nbsp;konečně přišla německá vojska a&nbsp;obsadila nejen Prahu, ale i&nbsp;celou zemi… A&nbsp;to se&nbsp;mi&nbsp;slečna Líza na&nbsp;dva měsíce ztratila, a&nbsp;když jsem jí&nbsp;marně psal, a&nbsp;nejen jí, ale i&nbsp;jejímu otci, tak jsem druhý den po&nbsp;obsazení Prahy šel na&nbsp;procházku a&nbsp;na Staroměstském náměstí jsem viděl, jak říšská armáda vaří v&nbsp;kotlích chutné polévky a&nbsp;jak rozdává v&nbsp;esšálcích obyvatelstvu a&nbsp;jak se&nbsp;tak dívám, tak koho tam nevidím v&nbsp;proužkovaných šatičkách s&nbsp;červeným odznakem na&nbsp;prsou a&nbsp;se sběračkou v&nbsp;ruce? Lízu! Ani jsem ji&nbsp;neoslovil, chvíli jsem se&nbsp;díval, jak nalévá a&nbsp;s&nbsp;úsměvem odevzdává ty&nbsp;šálky, až&nbsp;jsem se&nbsp;pak vzpamatoval a&nbsp;stoupl jsem si&nbsp;taky do&nbsp;fronty lidí, a&nbsp;když na&nbsp;mne došla řada, podala mi&nbsp;šálek s&nbsp;teplou polévkou, a&nbsp;když se&nbsp;na&nbsp;mne podívala, tak se&nbsp;ne&nbsp;polekala, ale zaradovala, a&nbsp;tak celá pyšná se&nbsp;vystavila na&nbsp;obdiv, že&nbsp;má&nbsp;ty&nbsp;vojenské šaty frontovní milosrdné sestry, nebo co&nbsp;to&nbsp;bylo za&nbsp;uniformu, a&nbsp;já jsem jí&nbsp;řekl, že&nbsp;jsem od&nbsp;té&nbsp;doby nedostal místo, od&nbsp;té&nbsp;doby, co&nbsp;jsem se&nbsp;zastal její cti tam u&nbsp;Prašné brány, s&nbsp;bílými punčochami, a&nbsp;ona se&nbsp;nechala vystřídat, a&nbsp;hned se&nbsp;do&nbsp;mne zavěsila a&nbsp;smála se&nbsp;a&nbsp;radovala, a&nbsp;já jsem měl dojem a&nbsp;ona taky, že&nbsp;vlastně kvůli těm jejím bílým punčochám a&nbsp;tomu, jak mne v&nbsp;hotelu poplivali, že&nbsp;říšská armáda obsadila Prahu, a&nbsp;tak jsme se&nbsp;procházeli po&nbsp;Příkopech, vojáci v&nbsp;uniformách zdravili slečnu Lízu a&nbsp;já jsem se&nbsp;jim pokaždé uklonil, a&nbsp;tam mne napadlo a&nbsp;Lízu asi taky, zahnuli jsme za&nbsp;Prašnou bránu, přešli jsme to&nbsp;místo, kde ležela na&nbsp;chodníku a&nbsp;stahovali z&nbsp;ní před třemi měsíci bílé punčochy, a&nbsp;jak jsme vešli do&nbsp;hotelu Paříž, já&nbsp;jsem jakoby hledal stolek, už&nbsp;všude seděli němečtí důstojníci, a&nbsp;já jsem stál se&nbsp;slečnou Lízou v&nbsp;uniformě milosrdné sestry, a&nbsp;pinglové a&nbsp;pan vrchní Skřivánek byli bledí a&nbsp;obsluhovali mlčky německé hosty a&nbsp;já jsem se&nbsp;posadil k&nbsp;oknu a&nbsp;německy jsem objednal kávu, vídeňskou bílou kávu se&nbsp;skleničkou rumu, jak jsme to&nbsp;dřív podá­vali, podle hotelu Sacher, Wiener Kaffee mit gespritztem Nazi, byl to&nbsp;krásný pocit, když vešel i&nbsp;pan Brandejs a&nbsp;klaněl se, poklonil se&nbsp;zvlášť zdvořile i&nbsp;mně, a&nbsp;zničehonic se&nbsp;dal se&nbsp;mnou do&nbsp;řeči, hovořil o&nbsp;té trapné události, co&nbsp;se&nbsp;stala tenkrát, a&nbsp;omlouval se&nbsp;mi… ale já&nbsp;jsem mu&nbsp;řekl, že&nbsp;tu&nbsp;omluvu nepřijímám, že&nbsp;ještě uvidíme… a&nbsp;když jsem platil panu vrchnímu Skřivánkovi, pravil jsem mu, nu, vidíte, houby vám pomohlo, že&nbsp;jste obsluhoval anglickýho krále… a&nbsp;zvedl jsem se&nbsp;a&nbsp;kráčel mezi stoly, a&nbsp;důstojníci německé armády zdravili slečnu Lízu a&nbsp;já jsem se&nbsp;jim rovněž klaněl, jako by&nbsp;ty&nbsp;pozdravy patřily i&nbsp;mně… té&nbsp;noci mne vzala slečna Líza k&nbsp;sobě, napřed jsem s&nbsp;ní byl v&nbsp;nějakém vojenském kasinu na&nbsp;Příkopech, v&nbsp;nějakém hnědém domě, pili jsme šampaňské na&nbsp;obsazení Prahy, důstojníci si&nbsp;připíjeli s&nbsp;Lízou a&nbsp;i se&nbsp;mnou, pokaždé jim vysvětlovala, že&nbsp;jsem se&nbsp;statečně choval a&nbsp;že jsem bránil její germánskou čest proti české soldatesce, a&nbsp;já jsem se&nbsp;klaněl a&nbsp;děkoval za&nbsp;pozdravy a&nbsp;zdvižené sklenky, ale nevěděl jsem a&nbsp;ani jsem vědět nemohl, že&nbsp;ty&nbsp;pozdravy patřily jen a&nbsp;jen Líze a&nbsp;mne že&nbsp;jen přehlíželi, trpěli, že&nbsp;mne pouze respektují jako přívěsek Lízy, velitelky vojenských sester, jak jsem se&nbsp;dozvěděl z&nbsp;titulování při přípitcích… a&nbsp;já jsem měl takový krásný pocit, že&nbsp;se&nbsp;mohu účastnit téhle slavnosti, že&nbsp;jsem mezi hejtmany a&nbsp;plukovníky, že&nbsp;jsem mezi mladými lidmi se&nbsp;zrovna tak modrýma očima a&nbsp;zrovna tak plavýma vlasama, jako mám já, který neumí sice pořádně německy, ale který se&nbsp;jako Němec cítí, který jako Šípková Růženka potřeboval se&nbsp;setkat se&nbsp;slečnou Lízou, šlápnout jí&nbsp;na&nbsp;černý střevíček a&nbsp;procitnout jako v&nbsp;té pohádce. A&nbsp;tak jsme se&nbsp;vraceli z&nbsp;té slavnosti někam, kde jsem ještě nebyl, Líza mne prosila, abych se&nbsp;podíval do&nbsp;svého rodokmenu, že&nbsp;určitě tam musí být někde nějaký germánský předek, já&nbsp;jsem jí&nbsp;jen řekl, že&nbsp;můj děda má&nbsp;na&nbsp;pomníku napsáno Johan Ditie, že&nbsp;byl panským štolbou, já&nbsp;jsem se&nbsp;vždycky za&nbsp;toho štolbu od&nbsp;koní styděl, ale Líza když tohle slyšela, tak jsem nějak vyrostl v&nbsp;jejích očích, víc než kdybych byl český hrabě, zdálo se, že&nbsp;tím Ditie spadly všechny hradby i&nbsp;tenké stěny, které nás dělily, celou cestu mlčela, pak odemkla starý barák a&nbsp;stoupali jsme po&nbsp;schodech, na&nbsp;každém patře mne dlouze líbala, hladila mně kalhoty v&nbsp;rozkroku, a&nbsp;když jsme vešli do&nbsp;jejího pokojíku, rozsvítila stolní lampu a&nbsp;byla celá vlhká, v&nbsp;očích i&nbsp;ústech, a&nbsp;přes oči jí&nbsp;padalo bělmo, taková mázdra, povalila mne na&nbsp;kanape a&nbsp;zase mne dlouze líbala, jazykem mi&nbsp;ohmatala a&nbsp;spočítala všechny zuby a&nbsp;neustále naříkala a&nbsp;sténala jako stále se&nbsp;větrem otevírající a&nbsp;zavírající nenamazaná vrátka, a&nbsp;pak už&nbsp;se&nbsp;nedalo nic jiného dělat než to, nač jsem čekal, co&nbsp;ale nevycházelo ode mne jako dřív, ale vycházelo to&nbsp;z&nbsp;ní, ona měla potřebu mne a&nbsp;dovolovala mi&nbsp;všechno, zvolna se&nbsp;vysvlékla, dívala se&nbsp;na&nbsp;to, jak se&nbsp;vysvlékám i&nbsp;já, myslel jsem, že&nbsp;když je&nbsp;na&nbsp;vojně, že&nbsp;bude mít i&nbsp;nějakou uniformu ve&nbsp;formě spodničky nebo kombiné, že&nbsp;jistě musejí i&nbsp;sestřičky z&nbsp;lazaretu mít nějaké fasované prádlo, ale ona měla všechno tak, jak to&nbsp;měly slečny, které chodily do&nbsp;hotelu Paříž na&nbsp;vizitaci za&nbsp;pány burziány, jak to&nbsp;měly i&nbsp;slečny od&nbsp;Rajských, a&nbsp;potom naše nahá těla k&nbsp;sobě přilnula, tak nějak bylo všechno jakoby v&nbsp;tekutém stavu, jako bychom byli hlemýždi a&nbsp;lnuli k&nbsp;sobě jen tím vlhkým tělem vyplazeným z&nbsp;ulity, hrozně se&nbsp;ta&nbsp;Líza třásla a&nbsp;chvěla, a&nbsp;já jsem poznal poprvně, že&nbsp;jsem zamilovaný a&nbsp;milován, bylo to&nbsp;něco docela jinačího než dřív, ani mě&nbsp;neprosila, abych si&nbsp;dal pozor, nebo abych byl opatrný, ale všechno bylo jen proto, aby to&nbsp;bylo tak, jak to&nbsp;bylo, pohyby a&nbsp;splynutí a&nbsp;cesta do&nbsp;kopce a&nbsp;rozsvětlování se&nbsp;a&nbsp;výstřik světla a&nbsp;tlumených supění a&nbsp;nářků, ani pak se&nbsp;mne nebála, ani na&nbsp;chvilku, břichem se&nbsp;vzdouvala proti mé&nbsp;tváři, objala mně nohama hlavu mezi klínem tak pevně, a&nbsp;nestyděla se&nbsp;ani chvilku, ale naopak jako by&nbsp;to&nbsp;patřilo ke&nbsp;všemu, zvedla se&nbsp;a&nbsp;nechala se&nbsp;jazykem třít a&nbsp;lízat tak dlouho, až&nbsp;se&nbsp;vzepjala a&nbsp;dala mi&nbsp;ochutnat, a&nbsp;jazykem a&nbsp;v&nbsp;jazyku prožít všechno to, co&nbsp;se&nbsp;odehrávalo v&nbsp;jejím těle… pak, když ležela na&nbsp;zádech se&nbsp;založenýma rukama a&nbsp;rozevřenýma nohama, kde plál chomáč světlých chloupků vyčesaných vzhůru do&nbsp;kačera, moje oči spočinuly na&nbsp;stole a&nbsp;tam byla kytice s&nbsp;jarními tulipány a&nbsp;větvičkami z&nbsp;mladých březových ratolestí a&nbsp;několik větviček smrčí, jako ve&nbsp;snách, ani snad ne&nbsp;ve&nbsp;vzpomínce, ta&nbsp;přišla až&nbsp;pak, pak jsem si&nbsp;vzpomněl na&nbsp;návratný motiv, utrhl jsem větvičky, rozdělal je&nbsp;na&nbsp;kousky a&nbsp;obložil jsem její přirození těmi větvičkami, bylo to&nbsp;krásné, to&nbsp;její břicho zastlané kolem dokola větvičkami ze&nbsp;smrčiny, dívala se&nbsp;na&nbsp;mne po&nbsp;očku, a&nbsp;když jsem se&nbsp;naklonil a&nbsp;políbil ji&nbsp;mezi ty&nbsp;větvičky, kolem úst jsem pocítil to&nbsp;pichlavé jehličí, vzala mně něžně hlavu do&nbsp;dlaní a&nbsp;zdvihla se&nbsp;a&nbsp;přitiskla mi&nbsp;klín tak prudce na&nbsp;obličej, že&nbsp;jsem zaúpěl bolestí, a&nbsp;několika mocnými škubnutími břicha dosáhla takového vzrušení, že&nbsp;pronikavě vykřikla a&nbsp;svalila se&nbsp;na&nbsp;bok a&nbsp;oddychovala tak prudce, že&nbsp;jsem myslil, že&nbsp;umírá nebo umře… ale to&nbsp;nebylo jedno ani druhé, jen se&nbsp;nade mnou naklonila a&nbsp;rozevřela všech deset prstů, a&nbsp;hrozila, že&nbsp;mi&nbsp;vyškrábe oči a&nbsp;poškrábe tvář a&nbsp;celého, tak byla vděčná a&nbsp;spokojená, a&nbsp;znovu nade mnou rozevírala ty&nbsp;nehty a&nbsp;v&nbsp;křeči je&nbsp;zavírala, aby se&nbsp;za&nbsp;chvíli v&nbsp;pláči zhroutila a&nbsp;tichounkým pláčem přešla v&nbsp;drobounký smích… a&nbsp;já jsem byl klidný a&nbsp;tichý, ležel jsem zplihlý, a&nbsp;viděl jsem, jak rychlými prsty trhá zbytky těch smrkových větviček, těch zálomků jako dělají myslivci, když zastřelí zvěř, a&nbsp;viděl jsem, jak mi&nbsp;pokrývá moje břicho, moje zplihlé pohlaví, celý klín jsem měl plný větviček, a&nbsp;pak si&nbsp;mne ona nadzvedla a&nbsp;rukama mne hladila a&nbsp;líbala ve&nbsp;slabinách a&nbsp;zvolna jsem zase dostával erekci, a&nbsp;najednou se&nbsp;zdvihly ty&nbsp;větvičky, a&nbsp;z&nbsp;nich se&nbsp;prodral můj pyj a&nbsp;zvolna rostl a&nbsp;shazoval větvičky, ale Líza ty&nbsp;větvičky jazykem rovnala kolem dokola, aby pak zdvihla hlavu a&nbsp;zarazila si&nbsp;moje přirození celé do&nbsp;úst, až&nbsp;někam do&nbsp;krku, chtěl jsem ji&nbsp;odehnat, ale ona mne povalila, moje ruce odstrčila, díval jsem se&nbsp;ke&nbsp;stropu a&nbsp;nechal jsem ji&nbsp;dělat zase já, co&nbsp;ona chtěla dělat se&nbsp;mnou, nikdy bych se&nbsp;byl nenadál tolika rabiátskosti v&nbsp;jejím počínání, skoro surově mě&nbsp;vysála až&nbsp;do&nbsp;morku mocnými údery a&nbsp;pohyby své hlavy, aniž by&nbsp;si&nbsp;odstranila větvičky, které ji&nbsp;drásaly do&nbsp;krve do&nbsp;úst, asi to&nbsp;je&nbsp;u&nbsp;Germánů zvykem… skoro jsem se&nbsp;Lízy bál… když se&nbsp;potom plížila jazykem po&nbsp;mém břichu, nechávajíc na&nbsp;mně slinivou čáru jako hlemýžď, políbila mne a&nbsp;její ústa byla plná semene a&nbsp;smrkového jehličí, a&nbsp;ona to&nbsp;nepovažovala za&nbsp;nic nečistého, naopak, za&nbsp;vrchol, za&nbsp;součást mše, toto je&nbsp;moje tělo a&nbsp;toto je&nbsp;moje krev a&nbsp;toto jsou moje sliny a&nbsp;toto jsou tvoje a&nbsp;moje šťávy, a&nbsp;tohleto nás spojilo a&nbsp;pojí navždycky, jak mi&nbsp;to&nbsp;řekla, protože jsme si&nbsp;to&nbsp;vyměnili navzájem, i&nbsp;s&nbsp;vůní šťáv a&nbsp;chloupků…</span></p>
        <p class="chunk" data-nb-ref-number="9" id="chunk9" data-nb-words="6" data-nb-chars="32"><span class="idea" data-nb-ref-number="9" id="idea9" data-nb-words="6" data-nb-chars="32">Stačí vám to? Tím dneska končím.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./obsluhoval_jsem_anglickeho_krale_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>